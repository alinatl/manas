0 «Тукуму жок өтөм — деп,—
1 Туяксыз кандай кетем — деп,—
2 Җалгыз куу башым бар,
3 Датым кимге жетем — деп,—
4 Күндө-түндө тыным жок,
5 Дүнүйө жыйдым тепеңдеп,
6 Ажал жетсе бир күнү
7 Акыретке кетем — деп,—
8 Артымда туяк болбосо
9 Артык дөөлөт нетем»— деп,
10 Баласы жоктон зарланып,
11 Балалууну көргөндө
12 Байкуш Җакып арданып.
13 Ботосу жоктон зарланып,
14 Ботолууну көргөндө
15 Боздоп Җакып арданып.
16 Көңүлү түрдүү сөгүлүп,
17 Көздөн жашы төгүлүп,
18 Бир кудайга зар айтып,
19 Бил баштаган нар айтып,
20 Мойнуна куржун салынып,
21 Мазарды көрсө бай Җакып,
22 баркырап ыйлап жалынып
23 «Бербесе теңир чарам жок,
24 Беш түлүктөн мал жыйдым,
25 Беш чака булча арам жок,
26 Җабдык салып, ат минип
27 Җака салып, тон кийип,
28 Җанымда болгон карам жок.
29 Тутунарга туяк жок,
30 Тууганымдан айрылган
31 Журтта мендей чунак жок,
32 Карманарга туяк жок,
33 Канатынан айрылган
34 Калкта мендей чунак жок.
35 Ажал анык, чара жок,
36 Аман жүрөр санаа жок,
37 Акыретке бет алсам
38 Атакелеп артымдан
39 Наалып калар балам жок!
40 Кунаным жүрөт кур болуп,
41 Кууп минер балам жок,
42 Кудайым кылды чарам жок.
43 Талаада жүрөт тайларым,
44 Таптап минер балам жок,
45 Таалайыма ыйлайын,
46 Ак ишине чарам жок.
47 Җашым жетти кырк сегиз,
48 Дүнүйө күттүм куп тегиз.
49 Акыретке бет алсам
50 Алтын, күмүш бул калат,
51 Алган жарым тул калат,
52 Айдаган малга ээ болуп
53 Алтайдан келген кул калат.
54 Атилес, шайы, дүрүйө,
55 Артымда бала жок туруп
56 Арбыды мынча дүнүйө,
57 Айдап, жыйып, акыры
58 Азабын тарттым күнүгө,
59 Зарланып жүрүп бала үчүн
60 Зар болдум жакшы күлүүгө.
61 Оболоп учкан ак шумкар
62 Таптап салар кишим жок,
63 Баш күнүнөн мал жыйдым,
64 Бала менен ишим жок.
65 Җүргөнүм менин чала экен,
66 Дүнүйө ээси бала экен,
67 Артыңда бала жок болсо,
68 Дүнүйөсү курусун,
69 бузулуп калган калаа экен!
70 Атам Ногой кан болду,
71 Жакып кандай жан болду
72 Айдаган жылкым сан болду,
73 Айлымдын үстү чаң болду,
74 Чайнаганы май болду,
75 Чарбадары бай болду,
76 Күрөөкө, соот дат болду,
77 Кермеде толгон ат болду,
78 Көй күлүктү көргөндө
79 Күлкүдөн Җакып жат болду.
80 Ээлеп минер бала жок,
81 Эгем кылса чара жок,
82 Эркек бала күтөм деп
83 Эр Җакыпта санаа жок».
84 Анда Җакып кеп айтат,
85 Ачууланып бек айтат:
86 «Эси жок кандай катынсың,
87 Эсирген кандай капырсың,
88 Эртели кечти мен чыксам
89 Элким үйдө жатырсың.
90 Эркелеткен балаң жок,
91 Эрмек болор адам жок,
92 Же сүйөрүңө балаң жок,
93 Же сүйөнүшөр адам жок.
94 Ушундайды эстесем
95 Сүлдөрүм бар, дарман жок,
96 Сүйсөм бала арман жок!
97 Баштатадан тек жүрдүм,
98 Бала болор деп жүрдүм,
99 Байкабастан көп жүрдүм.
100 Кутмандуудан бата алдым,
101 Куруп калсын дүнүйө,
102 Kуу баш Җакып атандым.
103 „Карыды Жакып куу баш“ — деп,
104 калктын баары сени айтат:
105 „Катыны Жүрөт туубас“ ш деп
106 Санап туруп дүнүйө
107 Заманам бүгүп айланды,
108 Баштагы сенин жолуң кууп
109 Бакдөөлөт жолу байланды,
110 Эки катын алганым,
111 Эч туяк көрбөй калганым,
112 Эсиме түшүп элкиндик
113 Эгеме ыйлап зарландым».
114 б ай Җакып Турду муну айтып,
115 Байбичесин муңайтып:
116 «Мендей карган кемпирди
117 Мээнетке кудай келтирди.
118 Менин элүүгө жашым жеткени,
119 Эчактан бери түңүлдүм,
120 Эсимден бала кеткени.
121 Эркелеткен катының
122 Эмдиге туубай неткени?
123 Бакдөөлөт аты коюлуп,
124 Бала тууп бергендей
125 Басып жүрөт чоюлуп.
126 Эки катын биригип
127 Эркек деп сени сактады,
128 Эркелеткен катының
129 Эмдиге бала таппады.
130 Эзелден ишим тетири,
131 Эгем таала чактады.
132 Мөмөсүз жыгач отундур,
133 Туубай турган болгон соң
134 Тумшугу жок катындыр»,
135 Байбиче турду майышып,
136 Бай Җакып турду кайышып.
137 Жетип келди Бакдөөлөт
138 Жекенге буту чалышып. :
139 Бакдөөлөт туруп муну айтат,
140 Байбичени муңайтат:
141 «Мен шордууга нетти — деп,—
142 Эжекемдин жолун кууп,
143 Этегимден кан чыкпай,
144 Баштагы болгон эжемдин
145 Җолун жолдой кеттим — деп.—
146 Балам десем зарланып,
147 Бала туубай койгондон
148 Байбиче өлбөйт арданып.
149 Үйүм толгон көөхар таш,
150 Үмүтүм көп, башым жаш.
151 жер ортосу Боз-Дөбө,
152 Билесиз басып жылбасын,
153 Мээнет баскан Чыйырды
154 Бендени сендей кылбасын!
155 Берер кудай өзүмө,
156 Мен киргенде үйүңө
157 Мен өңдөнгөн алуучу
158 Көрүнөт экен көзүңө».
159 Бакдөөлөт аны айтыптыр,
160 Басып чыгып кайтыптыр.
161 Аны көрүп байбиче
162 Айтар сөзү жок болуп,
163 Акыл ойлоп токтолуп,
164 Көңүлү канча сөгүлүп,
165 Көзүнүн жашы төгүлүп,
166 Җүүнү бошоп жыгылып,
167 Җүк алдына бүгүлүп:
168 «Алагөр кудай барымды,
169 Төрт түлүктүү малымды.
170 Аман койсо чалымды
171 Жашартар кудай жанымды.
172 Ушунчанын ээси
173 Угар бекен зарымды?
174 Алда берсе тилегим
175 Аябас элем барымды».
176 Аны айтып байбиче
177 Башын койду жастыкка.
178 Бакдөөлөттүн көңүлү
179 Кеткен экен кастыкка.
180 Кас көңүлү билинди,
181 Ыйлап жатып Чыйырды
182 Чырым көзү илинди.
183 Уйкуга көзү барыптыр,
184 Юп уктап калыптыр.
185 Чыканагы талыптыр,
186 Чырым уйку алыптыр.
187 Ак селдеси башында
188 Ак Сакалдуу бир адам
189 Келип кирди кашына,
190 Ыйлап жаткан бакырдын
191 Ырамы келди жашына:
192 «Барбардигер бар кудай
193 Ыйлаба деди силерди,
194 Мени буйруп жиберди.
195 Аяктай болгон ак алма,
196 Азелден ширин бал алма,
197 Алда буюрган алма. деп,—
198 напсиң өлсү жалма — деп, —
199 Кызыл алма — кыз — деди, —
200 Кызматкербиз биз — деди,—
201 Кылган ишиң түз — деди.
202 Мына бул айткан сөзүмдүн
203 Маанисине түш — деди,—
204 Айтканымды бил — деди,—
205 Алтымыш кулач ажыдаар
206 Ат ордуна мин» — деди.
207 «Алиги жеген ак алмам
208 Курсагыма толуптур,
209 Артымдан чыкты ышкырып,
210 Ажыдаар болуптур,
211 Ачууланып оп тартса
212 Аи-ааламды соруптур.
213 Көрдүм чоочуп, нез болуп,
214 Узатыптыр өз боюм
215 Бир жүз отуз кез болуп.
216 Ойгонуп чочуй калганым,
217 Оюма ар иш алганым.
218 Байкап көрдүм кашымда
219 Бай Жакып уктап калганын».
220 Коңуругу баш жарып,
221 Козголбой уктап бай Җакый,
222 Кыйын уктап калыптыр,
223 «Ойготпоюн аны» — деп.
224 Байбиче оюна алыптыр.
225 «Байбиче, байга нетти? — деп,—
226 Байлаган киши жок беле?
227 Аты бошоп кетти — деп,—
228 Акымбек уулу Меңдибай
229 Җакындап кууп жетти — деп.—
230 Байлар киши болбосо,
231 Ал өңдөнгөн доңузду
232 Байбичеси, токолу
233 Байлап койсо нетти» — деп,
234 Бердике туруп бек айтты.
235 «Бербей койду бала — деп,—
236 Бербердигер алдага
237 Өчөшөбү? — деп, айтты.—
238 Бала берер кудурет,
239 Өкүмүн өзүнөн бөлөк ким билет.
240 Ат байлар адам болбосо,
241 Бакдөөлөткө чоң милдет».
242 Бердике муну айтканы,
243 Бакдөөлөттүн мойнуна
244 Баса минди шайтаны:
245 «Буурул сакал адамдар
246 Мындай бузук сөздү айтабы?
247 Кызматкер балдар кырк эле,
248 Малайдан башым кутулбайт,
249 Җалчыдан жаным тынчыбайт.
250 Ошончонун баарынан
251 Ат алар киши түк калбайт.
252 Мен байлоочу белем башынан,
253 Байы чыкпай калганбы
254 Байбиченин кашынан?
255 Куруп калган томаяк
256 Курсагы тоюп алганбы
257 Куу кемпирдин ашынан?»
258 Бердике чалга бек айтат,
259 «Мээнет баскыр!» — деп айтат.
260 Безеленип Бакдөөлөт
261 Бекем-бекем кеп айтат.
262 Бердике сөзү токтолду,
263 Белден ашкан Меңдибай
264 Ат кууган бойдон жок болду.
265 Көз байланды, түн болду,
266 Ат кууган бойдон жоголуп,
267 Меңдибай аты ким болду?
268 Меңдибайдын энеси —
269 Бейжайыраак эмеси
270 Канымжан келди кашына.
271 Карап көрсө бай Жакып
272 Жастык коюп башына,
273 Узарып уктап калыптыр,
274 Ушуну көрүп Канымжан
275 Уруштун сөзүн салыптыр.
276 Чыйырдыга кеп айтат,
277 Чымырканып бек айтат:
278 «Баштатан башы байлалуу
279 Малайың белек? — деп, айтат.—
280 Ойготсоңчу эриңди,
281 Ойлосоңчу сөзүмдү.
282 Он бирде балам жоголсо,
283 Оболдон бала көрбөдүң,
284 Мени да окшоткону турсуң өзүңө,
285 „Байбиче“ — десе мактанып,
286 Бирди-экини кишини
287 Бир да илбейсиң көзүңө,
288 Эртеден балам жоголду,
289 Эч албайсың эсиңе.
290 Каракчы бар, ууру бар,
291 Жалгызымдан айрылсам
292 сенин жаныңды коёр ким дейсин?
293 Миңдеп жаткан жылкынды
294 Бир түгүнө албаймын!
295 Чыбыр толгон жылкынды
296 Чыпалагына албаймын!
297 Адыр толгон жылкыңды
298 Аягына албаймын!
299 Өзүн тирүү бербесең,
300 Өлбөй тирүү калбаймын!
301 Байбиче сага мал кызык,
302 Бу күндө мага бала ысык!
303 Олтурамбы бу жерде,
304 Ыйлап сага алышып?
305 Түн ортосу болуптур,
306 Җыбырап жылдыз толуптур.
307 Җе алигиче кабар жок,
308 Артынан киши барган жок.
309 Узатпай уштап алууга
310 Ургаачы менде дарман жок».
311 Бай Җакып атын качырды,
312 Басып келип Канымжан
313 Чыйырды мээсин ачытты.
314 Байбиче турду балк этип,
315 Балкы тон менен жалк этип.
316 «Каракчы бар, ууру бар,
317 Кармап кетсе баламды,
318 Какчаңдаган куу кемпир
319 Сенден кара жан аяп каламбы?
320 Аябайм сенден жанымды,
321 Адашып балам жоголсо
322 Албаймын дүйнө малыңды,
323 Азыр ойгот чалыңды!
324 Бөрүсү бар, түлкү бар,
325 Бай жандаймын деп жүрүп,
326 Балам кокус жоголсо,
327 Мага да мазак менен күлкү бар.
328 Аюу менен жолборс бар,
329 Жолугуп калса кокустан
330 Аман жанын койбос бар.
331 Җолукса жолборс албайбы,
332 Анан, менин жолум катып калбайбы?!
333 Качырса каман чалбайбы,
334 Анан, менин кадемим катып калбайбы?!
335 Ат байлоодон эригип,
336 Алжыганың билбейсиң
337 Ак маралдай керилип.
338 Кеткен сенин кыябың,
339 кемигениң белбейсиң,
340 Келинден бетер сыягын.
341 Сенин кеткен атың кубалап
342 Менин кетилеби туягым?!
343 „Кеби менен курусун“— деп,
344 Мени кенебей турган сыягың!
345 Балам кетти кечинде,
346 Күн батар жакын кезинде,
347 Артынан барган бир жан жок,
348 Албайсыңар эсиңе.
349 Жылкычы бар, койчу бар,
350 Җыргап жүрөт ушулар.
351 Төөчү менен уйчулар,
352 Дөөкүрсүп жүрөт ушулар.
353 Байбиче болсоң мейлиң ээ,
354 Баланын баркын билбейсиң,
355 Баятакшан сөз айтсам,
356 Куруган куу баш кемпирсиң,
357 Кулагыңа илбейсиң!»
358 Басып барды камынып,
359 Бай Җакыпка чамынып:
360 «Җоошураак аттан минбейсиң,
361 Җе жобогонуң билбейсиң!
362 Бу жолу каткан куу малды
363 Ээлөөчүбүз ким дейсиң?
364 Каргаша болуп атыңыз
365 Качып кетип жоголду,
366 Капаланып сен келип,
367 Кантип ишим оңолду.
368 Канымжан кылды капаны,
369 Айтпаган кеби калбады,
370 Ажалсыз менин жанымды
371 Азирейил албады.
372 Артында бала болбосо,
373 Ак жоолуктуу курусун,
374 Арылбайт экен арманы!
375 „Таап бер — деп, келип — баламды“—
376 Бетимде наарым”“Калбады.
377 Түн бою кылды урушту,
378 Түк көргөнүм жок эле
379 Бул өңдөнгөн жумушту.
380 Таап берсеңчи баласын,
381 Талыкшып жатып аласың!
382 Издесеңчи баласын,
383 Эринип жатып аласың!
384 Жакын калды таңыңа,
385 Җапаа түштү жаныңа.
386 кечинде келдиң жыгылдың,
387 Кебелбей уктап не кылдың?
388 Күндүүдөн келдиң, жыгылдың,
389 Күчөнүп уктап не билдиң?
390 Арам өлгөн Туучунак
391 Адырды көздөй кеткенби?
392 Ат качканы өзүңдөн
393 Җе, сенин ажалың жакын жеткенби?!
394 Доңуз копкон Туучунак
395 Бу.-токтобой Качып иеткени?
396 Җе:тобго чыгып кеткенби?
397 Аны кармайм деп жүрүп
398 Акымбек уулу жоголду,
399 Капкайдагы сөздү айткан
400 Катындан көрдүм чогоолду.
401 Качкан атты кармайм деп,
402 Баладан көрбөй шоктугун,
403 Береги катын көрүптүр
404 Менин перзентимдин жоктугун.
405 Кайгырып келип жыгылдың,
406 Кадырың билген киши жок,
407 „Катыным, карма“ — деп, койбой,
408 Минген ат менен ишиң жок.
409 Бирөөнүн кууптур баласы,
410 Эртетеден эсти алып,
411 Бүлүндүрдү анасы.
412 Таңга жакын түн болду,
413 Эч көрүнбөйт карасы.
414 Таппайсыңбы баласын,
415 Таң эртеден бер жакка
416 Даңкайып жатып аласың.
417 Токолуң кетти кээрдеп,
418 Береги топоруң келди сээрдеп.
419 „Балам“— деп,— башым катырды,
420 Урушуп таңды атырды».
421 Байбиче сөзү токтолду,
422 Бай Җакып жаткан ордунан
423 Баш көтөрүп октолду:
424 «Кайгырбачы, кемпирим,
425 Кадыр алда буюрса
426 Кайта толор кемтигиң!
427 Күйүнбөчү, кемпирим,
428 Күсөгөнүң табылса
429 Күндө толор кемтигиң!
430 Белги болор өрнөгүм,
431 Мен бекер жатып өлбөдүм,
432 Уйкуну бекер уктабай
433 урматтуу бир түш көргөнүм!
434 Кукулуктап үн чыкса
435 Куштан бөлөк үнү бар,
436 Куйрук-башы жаркылдайт,
437 Куудан аппак жүнү бар,
438 Саңоорлору сары алтын,
439 Таканак жүнү баары алтын,
440 Чырымтал жүнү чылк алтын,
441 Текөөрү болот темир — дейт,—
442 Серпкени өлгөн себил — дейт,—
443 Жар берчү Җапар — теңир — дейт,—
444 Тумшугу болот тунжур — дейт,—
445 Туяк болот канжар — дейт.
446 Жубар менен жуулган
447 Җибектен боону тагыпмын,
448 Алтымыш кулач жибек боо
449 Аягына тагыпмын,
450 Ай мунарын жем кылып,
451 Абыдан сыйлап багыпмын.
452 Күмүштөн боону тагыпмын,
453 Күпкөлөп жүрүп багыпмын.
454 Асмандагы канаттуу
455 Айбатынан уча албай,
456 Жерде жүргөн аяктуу
457 Җелип чыгып кача албай,
458 Ага конорго туур жайладым,
459 Алача моюн ак шумкар,
460 Ага кошо байладым.
461 Билдим бир жакшылык болорун,
462 Анын качан болор экенин
463 Бирок, биле албай шорум кайнадым».
464 Бай Җакып айтты түшүнү,
465 Байбиче билди ушуну:
466 «Кондурат экен кудайым
467 Башыңа дөөлөт кушуну.
468 Башка жанга билдирбей,
469 Жакынга айткын ушуну.
470 Мен да жакшы түш көрдүм,
471 Эритет экен кудайым
472 Җүрөктөгү музуңду!
473 Ээн калган көп малдын
474 Несин аяп коёлу,
475 Эртеңден баштап эл жыйып,
476 Эч болбосо, бир элүү-кырк мал соёлу.
477 Ат кууган бала табылса,
478 Аябай малды соёлук,
479 Арты кандай, ким билет,
480 бир аз той кылып коёлук!»
481 Бай Җакып келди ачуусу,
482 Башкача кыйын тийиптир
483 Байбиченин айтуусу:
484 «Мен маңгулдун баарын чаптымбы?
485 Башынан мынча мал союп,
486 Башкадан дүйнө таптыңбы?!
487 Мен кытайды жеке чаптымбы?
488 Кырктан бээ сойгудай
489 Сен кызматтан дүйнө таптыңбы?!
490 Эркек түгүл, кыз туубай,
491 Эмгектен чыгып, бел буубай,
492 Мынча малды не кырам?
493 Мал түгөнүп калган соң
494 Сенин перзентиңди не кылам?
495 Бала болсун мал менен,
496 Аргымак болсун жал менен,
497 Ар ким ишин кылбайбы
498 Өзүнө туштук ал менен!»
499 Кеңешип кемпир чал менен
500 Отурганда шол жерде,
501 Таңдын сары жылдызы
502 Чыга келди таң менен.
503 «Атаке неге кайгырдың?
504 Акылыңдан айрылдың,
505 Алты суу толгон мал кылдың,
506 Алганыңды дал кылдың.
507 Кыйналбагын дүйнө үчүн,
508 Кылымдын малы табылар!
509 Оолукпагын дүйнө үчүн,
510 Ойроттун малы табылар!»
511 Кулакка келди бир дабыш,
512 Куп тыңдаса эр дабыш.
513 Көрүнбөдү көзүнө,
514 Элең-селең караса
515 Билинбеди өзүнө.
516 «Кеткеним болбойт экен» — деп,
517 Кемпири түштү эсине.
518 Кайра басты бай Җакып,
519 Жаш имерди көзүнө.
520 Астынан чыгып Бакдөөлөт
521 Жакыптын келди өзүнө:
522 «Байкасам, байым, түш көрдүм,
523 Башкача сонун иш көрдүм,
524 боз ала туйгун, боосу жез,
525 Боору кара, мойну кез,
526 Оң колуңа алыпсың,
527 Обону көздөй салыпсың.
528 Сол колуңа алыпсың,
529 Сонону көздөй салыпсын.
530 Бөпөлөдүң, үндөдүн,
531 Талпынып конду колуңа.
532 Салганыңдын баарысы
533 Далдайып жатты жолуңа.
534 Байбичеңдин үйүндө
535 Балдагы алтын туурда
536 Баса конбой талпынат,
537 Канатынын күүсүнө
538 Канча жандар чарпылат.
539 Куп айтамын, жалган жок,
540 Куу кемпир куру калган жок.
541 Туурдагы туйгуну
542 Турна моюн, жез канат,
543 Тумшугу болот, боо манат,
544 Үйдөн туруп талпынса
545 Үйүмдөгү эки куш
546 Кайра качып жалтанат.
547 Ушу кандай түш экен?»
548 Баркырады бай Җакып,
549 Балага чукак киши экен:
550 «Көргөн болсоң түшүңдү,
551 Оңдосун алда ишиңди!
552 Бүгүнкү түнүң кандай түн?
553 Кечеги күнүм кандай күн?
554 Кечээ түштү оюма,
555 Кадыр алда буйругу
556 Такатым турбай боюма,
557 Ар неме кирди түшүмө,
558 Айран болуп турамын
559 Кемпирдин айткан ишине.
560 Арбыныраак мал союп,
561 Жорутсак белем бул ишти?»
562 Аны айтып бай Жакып
563 Бакдөөлөт үйүн бет алды.
564 Жанашалап Бакдөөлөт
565 Бай Жакыпка кеп салды:
566 «Не аяйсың, абышка,
567 Бу ээн калган көп малды?
568 Байбиче айткан кеп экен,
569 Байкап турсам айтканы
570 Баарыбызга эп экен.
571 кана, кабарын мен да угайын,
572 Kанча мал сойгун — деди экен?»
573 Ачууланды бай Җакып:
574 «„Байталдан сойгун Кырк — деди —
575 Баарын бирдей жык” — Деди,
576 Байбиченин сөзү ушул,
577 Малдан тойгон кези ушул!
578 Сен да айтасың „ сойгун” — деп,
579 Бу соолуп калган кандай кеп?
580 Малды бакса сан болот,
581 Малдуу киши кан болот.
582 Менин мал союуга оюм жок,
583 Җе бала көргөн тоюм жок.
584 Бу ишиңден кыйын жок,
585 Җе бир түшүрүп жаткан жыйын жок.
586 Мен эле ээси эмес, мал ээси,
587 Бекер минтип кырган соң
588 Бизге да болор мал кээси.
589 Кебиңди катын, албаймын,
590 Кейишине малдын калбаймын.
591 Кетсе дөөлөт колумдан,
592 Анда кедей болуп зарлаймын».
593 Муну айтып бай Жакып
594 Буруп жүзүн алганы,
595 Буркурап ыйлап Бакдөөлөт,
596 Капшытынан кармады:
597 «„Кырк байталды сой” — десе,
598 Кысынган экен байбиче.
599 Бакдөөлөт билген кеп болсо,
600 Байым, сага эп болсо,
601 Сексенди союп сел кылып,
602 Коногума чакырып
603 Сегиз уруу эл кылып,
604 Арбытпас белем ашыңды,
605 Майлабас белем башыңды,
606 Эстебейсиң, билбейсиң
607 Элүүгө келген жашыңды!
608 Дүнүйө арбын, чала жок,
609 Жүрөсүң ыйлап, бала жок.
610 Кургатпайсың жашынды,
611 Кулдар бийлеп жүрбөйбү
612 Куураган малың менен башыңды!
613 Малың бар да, элиң жок,
614 Байкап турсам, өзүңдүн
615 Эл сурарга эбиң жок.
616 Сыңар жанга жол айтып,
617 Кубандырган кебиң жок.
618 байбиче сөзүн кылсаңчы,
619 Малды аябай кырсаңчы.
620 Бала десем, карысың,
621 Байдасы жок тарыйсың.
622 Тарыган экен бейлиң — деп,—
623 Талаада калды кебим — деп,—
624 Тагдыр — ажал бир келсе
625 Табылар сенин эбиң — деп,—
626 Таарынсаң мейлиң, эрим» — деп,
627 Бакдөөлөт токтоп калганы.
628 Ачууланып бай Җакып
629 Байбиче үйүн бет алып
630 Басып жана барганы.
631 Астынан чыкты Канымжан:
632 «Бай Жакып, сизге не болду?
633 Менин балам кайда жоголду?
634 Таппайсыңбы баламды?
635 Ат куудуруп, издебей,
636 Көрбөдүм сендей адамды?!
637 Кечетеден балам жок,
638 Көөнүмө салдың алаңды!
639 Ач албарс кылыч миздебей,
640 Ак бараң атсаң түздөбөй,
641 Алигиче баламды
642 Артынан кууп издебей,
643 Айтамын Жакып атыңды,
644 „Аке“ — дебей, ‚„„сиз“ — дебей!
645 Баланын баркын билбеген,
646 Малайын сөгүп, тилдеген,
647 Кулундун баркын билбеген,
648 Кулдарын сөгүп, тилдеген
649 Куу баштыгың билинди!
650 Кадырын билбей баланын
651 Как баштыгың билинди!
652 Кандай болду балам — деп,
653 Кара боорум тилинди.
654 Чыканак жерге салбадым,
655 Чырым уйку албадым,
656 Көрбөй турбу көзүңүз,
657 Чыгып күндүн калганын!?
658 Курама кыргыз көп болду,
659 Курган кандай кеп болду!?
660 Калкымда казак көп болду,
661 Кандай курган кеп болду!?»
662 Какылдабай турабы,
663 Катындыкы да эп болду.
664 Анда Жакып муну айтат:
665 «Бу кургурдуку эп болду.
666 Кой деген жакшы мал экен,
667 Койчунун аты бар бекен?
668 Уй деген улук мал экен,
669 Уйчунун аты бар бекен?
670 Ат кеткен жөнүн билейин,
671 Алып келчи, минейин.
672 Сакалымды тарайын,
673 Зацкылдатып олтурбай,
674 Мунун баласын издеп карайын.
675 Ат куудурган баласын,
676 Бу баласын таппасак,
677 Бизге коёт экен жалаасын».
678 Койчунун коңур күрөңүн
679 Токунуп Җакып миниптир.
680 Тозоңу жок, чаңы жок,
681 Карааны жок, изи жок,
682 Же кабарын билген киши жок,
683 Тоодой болгон бай Жакып
684 Томсоруп жолго кириптир.
685 Адыр-адыр бел менен,
686 Аркар баскан жол менен,
687 Будур-будур бел менен,
688 Бугу оттогон жер менен,
689 Булуңдуу токой чер менен:
690 «Шумурай бала нетти? — деп,—
691 Арам өлгөн Туучунак
692 Кайда качып кетти? — деп,—
693 Куу баланын мингени
694 Кунан бекен, тай бекен,
695 Кууса кайдан жетти — деп,—
696 Же токтолорго жери жок,
697 Мунун жоголорго эби жок,
698 Караңгыда баланы
699 Качырып каман чалдыбы?
700 Мени кара басып, кун берип,
701 Кадемим катып калдыбы?
702 Жолдон жолборс алдыбы?
703 Жолум катып, кун берип
704 Менин шорум куурап калдыбы?»
705 Нардай боздоп, каңгырап,
706 Ай талаада Жакып бай
707 «Меңдибайлап» зангырап,
708 Кыйкырыгы баш жлры!,
709 Кырдап келет бай Какып,
710 Кызылдай жанын бу күндө
711 Кыйнап келет бай Жакып,
712 «Кызыл аяк неткен» — деп,
713 Ыйлап келет бай Жакып.
714 Салкындуунун өзөнүн
715 Бойлоп келет бай Җакып,
716 «Өлгөн го» — деп, баланы
717 Ойлоп келет бай Җакып,
718 Токой койбой, таш койбой
719 Җойлоп келет бай Жакып.
720 Алты бөлөк аралды
721 Арытып Жакып карады.
722 Ак-Өтөк деген аралга,
723 Арасында кара суу,
724 Аттатып, өтүп барады.
725 Арам өлгөн Туучунак
726 Астынан чыкты табылып.
727 Ат үстүнөн караса
728 Ак жолборстун териси
729 Атында турат жабылып.
730 Аны көрүп Жакыптын
731 Акылы кетти жаңылып:
732 «Баланы жолборс алган го?
733 Менин башыма мүшкүл калган го?
734 Балакетке салган го?
735 Җеп жатканда баланы
736 Җетик мерген аткан го?
737 Җеке башым кун берип,
738 Жеримден шорум каткан го?!
739 «Җеткирип кунун алсың» — деп,—
740 Бу желмогуз атка жапкан го?
741 Алганын көрүп баланы
742 Андыс мерген аткан го?
743 Аргасыздан кун берип,
744 Менин, абдан шорум каткан го?!
745 «Атынан таанып алсын» — деп,
746 Атыма тери жапкан го.
747 Куну курсун кутулам,
748 Бейжай экен энеси,—
749 Безеленген эмеси,
750 Мээнетке шондон тутулам.
751 Аман экен өз атым,
752 Алда кандай түн эле,
753 Кайгы менен түн каттым.
754 Атым аман табылды,
755 Табылганы курусун,
756 Ак жолборстун териси
757 Кандайлыктан жабылды?
758 Артынан түшүп кубалап,
759 же адашып бала кеттиби?
760 Җе качып кеткен бул атка,
761 Же кабылан каршы жеттиби?
762 Качырып кармайм дегенде
763 Каран калган Туучунак
764 Муну как жүрөккө тептиби?
765 Җолборстун боорун бөлгөнбү?
766 «Ат алам» — деп, ак жолборс
767 Ажалы жетип өлгөнбү?
768 Өлгөнүн бирөө көргөнбү,
769 Эрмектеп бирөө сойгонбу?
770 „Ээси таанып алар“ — деп,
771 Атыма жаап койгонбу?
772 Бу арам өлгүр токтоптур,
773 Ар тарабын боктоптур,
774 Нак ушу жердин өзүндө
775 Таң атканча оттоптур.
776 Җе жолборстун калган эти жок?
777 Меңдибайдын энеси
778 Бейжай катын, бети жок.
779 Жатып калган күйүнүп,
780 Җе Җакыптын жаман нээти жок.
781 Җе «качкан атты карма» — деп,
782 Балага айткан киши жок,
783 Атты кандай кууду экен?
784 Бекер жүрчү шумурай,
785 Мени менен иши жок.
786 Мээнет тартып, кун берип
787 Мендей шордуу киши жок!»
788 Атты алды колуна,
789 Кайтайын деп жолуна,
790 Бай Жакып карайт соңуна.
791 Токойдон чыгып буралып,
792 Толук жүзү нурланып,
793 Меңдибай чыгып келгени,
794 Сабыркап турган Җакыпка
795 Саламды бала бергени:
796 «Ай, атаке, Жакып бай,
797 Кандай жансыз? —- дегени.—-
798 Айылга жүрсүз баш болуп.
799 Кече чыктым жолуңдан,
800 Ыйлапсыз көзүң жаш болуп.
801 Кандайлыктан ыйлайт — деп,
802 Кара жашын тыйбайт — деп,
803 Как ошондо сурадым,
804 Кашыңа токтоп турбадым,
805 „Балада мунун ою“ — деп,
806 майышып ичим бурадым.
807 Байбиче менен сүйлөшүп,
808 Үйүңө кирип суладын,
809 Астыңдагы Туучунак,
810 Ат байлаар киши жок болуп,
811 Турбады атың токтолуп,
812 Чылбырын сүйрөп бош басты,
813 Чындап качып, кыр ашты.
814 «Кыр ашкан атты тосом — деп,—
815 Кубаласам озом» — деп,
816 Кунан менен чү — дедим.
817 Куу чабдар чурап жеткени,
818 Кызыл күүгүм чак эле,
819 Кырдан чыгып, кыйкырып,
820 Кырк бала тийип кеткени.
821 «Бай Җакып» — деп, бакырат,—
822 «Манастап» ураан чакырат.
823 Туучунак качып жөнөлдү,
824 Кырк бала кууп өмөлдү.
825 Бара жаткан жолунда
826 Барандалар көп өлдү.
827 Балаңды башта жашырдың,
828 Атыңды кырдан ашырдың.
829 Токойго атың жеткени,
830 Жолборс кучак саларда
831 Җолдош болгон бир бала
832 Күрсү урарда Туучунак
833 Җолборсту тепти бир туйлап.
834 Бала да күрсү урганы,
835 Күркүрөп жолборс сулады.
836 Билбей калдым мен дагы
837 Туучунак боорун бөлгөнүн,
838 Же башка чапкан баланын
839 Күрсүсүнөн өлгөнүн.
840 Җолборсту бирөө сойгону,
841 Атыңа артып койгону.
842 «Меңдибай бала сен — деди,—
843 Җибербеймин мен — деди,—
844 Тамак ичип, ойнойлу,
845 Гамашага кел» — деди.
846 Салкындын суун бойлодум,
847 Таң атканча ойнодум.
848 Уйкуга чырым албадым,
849 Урушуп калба салбадым.
850 Kүрөшкөн менен аларга
851 Kелер эмес дарманым.
852 Кырк балаң мында жүргөн соң,
853 бай Жакып, бай атаке,
854 Кандай кылган арманың?!»
855 Меңдибай айтты безилдеп,
856 Берди Җакып жоопту:
857 «Бекер айтпа, балам — деп.—
858 Кырк бала түгүл, бири жок,
859 Өлгөн Жакып, тирүү жок.
860 Шылдыңың, балам, эп — деди,—
861 Бу кандай кулакка сыйбас кеп? — деди,—
862 Балам, мазак кылбачы,
863 Энди үйүңө кет — деди.—
864 Энең кылды мазакты,
865 Түндөтөн бери уктатпай,
866 Артыкча кылды азапты.
867 Җок десем, жолборс тери бар,
868 Кырк чилтен деген бар деген,
869 Җолдош болсо эби бар.
870 Байбичем аты — Чыйырды,
871 Бала үчүн ыйлап чыңырды.
872 Токолум аты — Бакдөөлөт,
873 Толук менде көп дөөлөт,
874 Баласынын жогунан
875 Күтө албады көп сөөлөт.
876 Берсе кудай бир бала,
877 Болор эле көп сөөмөт.
878 Түндөгү түндүн өзүндө
879 Көрүнбөдү көзүмө,
880 «Атакелеп» баланын
881 Айткан үнү угулду,
882 Алкымыма жүрөгүм
883 Апкаарып келип тыгылды.
884 Берсе кудай баланы,
885 Казынасы канча көп,
886 Кемип андан калабы?!
887 Эрмек кылба карганда,
888 Кетели, үйгө баралы».
889 Баланы алып, атты алып,
890 Барды Жакып үйүнө.
891 Байбиче менен Бакдөөлөт
892 Басып чыкты сүйүнө.
893 Канымжан келди кашына,
894 Баласын көрүп, кургуруң,
895 Койну толду жашына:
896 «Эсиң чыгып ыйлаган,
897 Эшикке түндө чыкпаган,
898 Жаткандан турбай түшкөчө
899 Эрикпестен уктаган,
900 талаага не деп жаттың? — деп,—
901 Гаң атканча уктабай,
902 Бекерге шорум каттым — деп,—
903 Бу жолборстон кантип калдың? — Деп.
904 Баарыбызды бу жерде
905 Җоболоңго салдың» — деп,
906 Энеси минтип сурады.
907 Көргөнүн айтпай Меңдибай,
908 Көөдөк бала турабы:
909 «Бай Җакыптын Туучунак
910 Баскан бойдон кетти — деп,—
911 "Кетет экен аты" — деп,—
912 Кетүүгө көзүм жетти — деп,—
913 Куу чабдар — минген кунаным,
914 Аны жүгүртмөккө кубандым.
915 Кызыл күүгүм чак эле,
916 Кыр ашып аты кеткени.
917 Кызып жетип кармаарда
918 Кырк бала кырдан жеткени,
919 Туучунакты кубалап,
920 Тийип алып кеткени.
921 Кырк бала болду жолдошум,
922 Кызыкта болду бу башым.
923 Ат үстүндө ак жолборс,
924 Балдар жапты терисин,
925 Таң атканча чаң кылдык
926 Салкындуунун керүүсүн.
927 Түшкө жакын мен көрдүм
928 Бай Жакыптын келүүсүн.
929 Бай Җакып үнү баркырап,
930 „Меңдибайлап“ чакырды,
931 Мени карап бакырды.
932 Чакырганда "бар" ее деди,—
933 "Байкуш атам бай Жакып
934 Бала үчүн болгон кар — деди.—
935 Мен барганча бай Җакып,
936 Балага болор зар деди"»
937 Бакдөөлөт менен байбиче
938 Карап Турду көз менен,
939 Угуп турду сөзүнөн,
940 «Бекерби, чынбы» — деп сурайт,
941 Мендибайдын өзүнөн.
942 «Көөдөк бала турбайбы,
943 Калп айтса кудай урбайбы.
944 Өргөн иши чын го — дең,— р
945 Бу бир көз боочудай сыр го — деп.—
946 Бербердигер бир алда,
947 кечетеден бер жакка
948 Белгини кандай кылды? — деп,
949 Береги эки катыным
950 Мээнетке мени койду — деп,
951 Же белгиси жок турушуп,
952 Мени менен урушуп,
953 „Берчи мына той — деди,
954 Бээ семизин сой” — деди,
955 Калмактан жылкы куугандай,
956 Кантип соём көп малды
957 Катыным эркек туугандай?
958 Җе кытайдан черүү келгендей,
959 Кырамын кантип көп малды
960 Кыз күйөөгө бергендей?
961 Кызыл ала кыламбы
962 Кырдан кырк теке аткан мергендей?
963 Айлы бирге акыр — деп,—
964 Анда бар кыйла акыл — деп,—
965 Айтууга кепке макул — деп,—
966 Акбалта бийди чакыр — деп,—
967 Уругу кыргыз-нойгуттан,
968 Нуска билген жакшы жан.
969 Бердикени чакыргын,
970 Бери келсин мында — деп,—
971 Бечара менен карыпка,
972 Кемпир, берериңди чыңда — деп.—
973 Дамулданы чакыргын,
974 Даяр болсун мында — деп,—
975 Далай келет талапкер,
976 Берериңди тыңда — деп.—
977 Эркегинин баарысын
978 Нээти казат караткан,
979 Ургаачысын ар жерде,
980 Уруш, кыстоо бар жерде,
981 Үлкөн калба, тар жерде
982 Ак түлөөгө жараткан
983 Камбарбоздун үйрүнөн
984 Кармап келгин бир бээ,
985 Тогуз кары бээ болсун,
986 Токсон кары кой болсун,
987 Ушунун баарын сойгон соң
988 Толуп жаткан той болсун!
989 Ак баш инген төө болсун,
990 Аты жоктор жөө болсун.
991 Сыйырдан жетөө союлсун,
992 Ач, арыктар тоюнсун.
993 „Мал сойсоң бала берет” — деп,
994 байбичем жүрөт элеңдеп,
995 „Той кылсаң бала берет” — деп,
996 Бакдөөлөт жүрөт делектеп.
997 Берейинчи тоюнду,
998 Анан карап турайын
999 Катындар, сенин жоюңду!
1000 Чакыргын — деди — Күлдүрдү,
1001 Катындар минтип бүлдүрдү.
1002 Кабарын айтып бай Жакып,
1003 Баарысына билдирди,
1004 Малын союп бүлдүрдү.
1005 Җылкычысы Ыйманды
1006 «Ылдам алып кел» — деди,
1007 Бадачысы Байболду
1008 «Бачым алып кел» — деди.
1009 «Койчу башы Кубат — деп,—
1010 Барып кабар айта көр,
1011 Койду ылдам чубат» — деп.
1012 Төө башчысы Сарбаны,
1013 Төрт түлүктүү малына
1014 Төрт азамат барганы.
1015 Төрт түлүктүү малынан,
1016 Бөлүп айдап баарынан.
1017 Җергесинде Җакыптын
1018 Җетимиш үйлүү киши экен.
1019 Элүү жашка чыкканча
1020 Бу эч кылбаган иш экен.
1021 Тогуз жылкы, токсон кой,
1022 Болуп жаткан бу бир той.
1023 Уйдан сойду жетини,
1024 Төөдөн сойду экини,
1025 «Бу бай Җакып бирди көрдү» — деп,
1026 Башканын баары шекиди.
1027 Җер очокту ойдурду,
1028 Җыйып, жыйнап баарысын
1029 Җыйырма кара сойдурду.
1030 Кызматка кыркты тургузду,
1031 Ошо күнү чакырды
1032 Он эки уруу кыргызды.
1033 Катындар салды азапка,
1034 Кабар бер — деди — казакка,
1035 Барып келди маңгулга,
1036 Кабар берди калмаккл.
1037 Эки күн этин бышырды,
1038 Элдин алдын түшүрдү.
1039 Tабакты элге тарттырды,
1040 Майга тоюп баарысы,
1041 кешигин кенен арттырды.
1042 Кара шаар калмагы
1043 Кары, жашы барганы.
1044 Кырда жаткан кыргыздын
1045 Кыйласы барды бу тойго.
1046 Алтайдагы казактын
1047 Арбыны барды бу тойго.
1048 Эки күнү эт тартты,
1049 Атын чаап, эл кайтты.
1050 «Кетпесин — деп — тууганым»,
1051 Келип Җакып элге айтты.
1052 Кыргыздын байы Бактыгул —
1053 Җакын тууган мына бул.
1054 Казактан Үйшүн карыя,
1055 Алчын менен абагы,
1056 Ата уулудан калганы.
1057 Кыргыздардан Байжигит,
1058 Кыпчактардан Таз чечен,
1059 Нойгуттардан Акбалта,
1060 Ногойлордон эр Эштек,
1061 Түрктүн уулу Дамулда,
1062 Түмөйбайдын Абдылда.
1063 Баарын жыйып бай Җакып
1064 Өз үйүнө киргизди,
1065 Бирден ичик, бир кымкап
1066 Эр башына кийгизди.
1067 Караламан калганга
1068 Сарпайдан үч жүз тон болду.
1069 Бечаранын балдары
1070 Той жемекке барганы,
1071 Белине жоолук кур берди.
1072 Бербей калдым дегенге
1073 Беш теңгеден пул берди.
1074 Эттерин алып этектеп,
1075 Жамбаш алып, баш алып,
1076 Атасы жок жаш балдар
1077 Көздөрүнө жаш алып,
1078 Бакдөөлөт менен Чыйырды
1079 Шол бакырларды чакырды.
1080 Чакырып алып кашына,
1081 Ырамы келип жашына,
1082 Бир-бирден чапан кийгизди
1083 Жетимдердин башына.
1084 Жарым койлук эт берип,
1085 Талабына жеткирип,
1086 Таратты тойдон кетирип.
1087 Жаш калбады, карысы,
1088 бай Җакыптын үйүнө
1089 Жылып кирди баарысы:
1090 Көңүлү жакын көсөмү,
1091 Өкүрөк тунук чечени,
1092 Олтурган экен жыйылып
1093 Билермандын эчени.
1094 Түшүн Жакып бай айтат,
1095 Түк таштабай жай айтат:
1096 «Түшүмдө бир куш алыпмын,
1097 Түмөндүү жерге салыпмын!
1098 Кукулуктап үн чыкса,
1099 Куштан бөлөк үнү бар.
1100 Куйрук, башы жаркылдап,
1101 Куудан аппак жүнү бар,
1102 Айбат менен караса
1103 Алп кара куш сүрү бар.
1104 Саңоорлору сары алтын,
1105 Таканак жүнү баары алтын,
1106 Чырымтал жүнү чылк алтын,
1107 Текөөрү болот темир — дейт,—
1108 Серпкени өлгөн себил — дейт,—
1109 Жар берчү Жапар теңир — дейт,—
1110 УМшугу болот тунжур — дейт,—
1111 Туягы темир канжар — дейт,—
1112 Жубар менен жуулган
1113 Җибектен боону тагыпмын,
1114 Алтымыш кулач жибек боо
1115 Аягына тагыпмын,
1116 Ай мунарын жем кылып,
1117 Аябай сыйлап багыпмын.
1118 Күмүштөн боону тагыпмын,
1119 Күн мунарын жем кылып,
1120 Күпкөгө салып багыпмын.
1121 Асмандагы канаттуу
1122 Айбатынан уча албайт,
1123 Жерде жүргөн аяктуу
1124 Җелип чыгып кача албайт!
1125 Ага конорго туур жайладым,
1126 Алача моюн ак шумкар
1127 Ага кошо байладым!
1128 Билдим бир жакшылык болорун,
1129 Кара жором жоруңар
1130 Канаты күмүш ак туйгун
1131 Качан келип конорун.
1132 Байбичем байкуш түш көрүп,
1133 Башкача сонун иш көрүп,
1134 Алма жеп ичи толуптур.
1135 артынан чыгып ышкырып,
1136 Алтымыш кулач ажыдаар
1137 Ат ордуна болуптур.
1138 Ал эмине болуучу,
1139 Акылмандар олтурсуң,
1140 Бул түшүмдү жоручу?
1141 Җана токолум сонун түш көрүп,
1142 Үйүндө эки куш көрүп,
1143 Боору кара, мойну кез,
1144 Болот текөөр, боосу жез,
1145 Капшытка туур жайлаптыр,
1146 Катыным экөөн байлаптыр.
1147 Бу эмине болуучу,
1148 Бу түшүмдү жоручу?»
1149 Баянын айтып бай Жакып:
1150 «Байкаңар — деди — карылар,
1151 Жакшылап түштү жоручу,
1152 Җакынымсың баарыңар!»
1153 Жакып бай айтып токтолду,
1154 Җар-жоронун баарынан
1155 Җалгыз жооп жок болду.
1156 Сакалдарын тарашып,
1157 Бирин-бири карашып,
1158 Айта албады бир сөздү
1159 Акылынан адашып.
1160 Аш кайнамдай токтолду,
1161 Ага чейин кыңк этип,
1162 Айтууга киши жок болду.
1163 Аш кайнамга жеткенде,
1164 Алардын шайы кеткенде
1165 Байжигит кепти баштады:
1166 «Эй, Бердике менен Дамулда,
1167 Белгилүү чечен Таз элең.
1168 Бай Жакып түшү түш экен,
1169 Бул оңунан келген иш экен,
1170 Ушу түшү чын болсо
1171 Ойротту баскан киши экен.
1172 Куш болгондо баладыр,
1173 Азыр бала жогунан
1174 Бай Жакып көөнү аладыр.
1175 Ай тийген жердин баарысын
1176 Алат экен балаңыз,
1177 Андан тынсын санааңыз!
1178 Күн тийген жердин баарысын
1179 Күтөт экен балаңыз,
1180 Күндө тынып санааңыз!
1181 Алтымыш кулач жибек боо
1182 аягына такканың,
1183 Ай мунарын жем кылып
1184 Азем менен бакканың —
1185 Алтымыш жашка чыкканча
1186 Аким болуп журт сурап,
1187 Алат экен дүйнөнү,
1188 Арбак конуп башына,
1189 Аны алда таала сүйгөнү!
1190 Ажыдаар ат кылып,
1191 Байбичең минип жүргөнү —
1192 Шол баланын орою
1193 Дүйнө жүзүн сүргөнү.
1194 Ажыдаардай айбаттуу,
1195 Арстандай кайраттуу
1196 Эркек уул-эр болуп,
1197 Не кыйындын баарысы
1198 Эсеп берип, эл болуп,
1199 Карайт экен көзүнө,
1200 Кара тоодой касиет
1201 Конот экен өзүңө.
1202 Балаңыздын орою
1203 Көрүнгөн экен көзүңө!»
1204 Бай Жакып боздоп ыйлады
1205 Вайжигит айткан сөзүнө.
1206 Байлап койгон ак шумкар
1207 Жакыптын келди эсине:
1208 «Карчыга болсо эр — деди,—
1209 Ак шумкар кошо байладым,
1210 Муну да жоруп бер» — деди.
1211 Сууктун күнү — кыш — деди,—
1212 Шумкар болсо кыз — деди.
1213 Эр Җакып дагы эстеди:
1214 «Эрке токол Бакдөөлөт
1215 Жоругун түшүн тез— деди,„—
1216 Бакдөөлөттүн үйүнө
1217 Байлаган эки куш — деди.—
1218 Муну байкаңар кандай иш?» — деди.
1219 Дамулда туруп кеп айтат:
1220 «Баракелде, Байжигит
1221 Куп жоруду — деп, айтат.—
1222 Бакдөөлөт туур эки уул,
1223 Баштагы сөзгө бакканда
1224 Баянын айтсак мына бул.
1225 Айтылгандай борумун,
1226 Алат экен ал экөө
1227 Агасынын орунун.
1228 Көкүрөк черин жазгандай,
1229 көрүптүрсүз үчөөңүз
1230 Дүйнөдө түштүн сонунун!
1231 Алда оңдосун ишинди,
1232 Азирет Жусуп жорусун
1233 Айткан ушул түшүңдү!»
1234 Бата берип тарады,
1235 Барар жолун карады.
1236 Тою тарап кеткенин,
1237 Җакыптын көргүн неткенин,
1238 Зарланып жүргөн байкуштун
1239 Талабына жеткенин.
1240 Ногойдун уулу Җакыптыр,
1241 Оокатын кылып жатыптыр.
1242 Аралдын башын жай алып,
1243 Алтайдын товун таянып,
1244 Аксы менен Күчөрдөн
1245 Ичерине чай алып.
1246 Иленин башын таянып,
1247 Кара-Шаарга мал көктөтүп,
1248 Калмактарга көптөтүп.
1249 Казактан көрүп кордукту,
1250 Калмактан көрүп зордукту,
1251 Байкуш болуп азгандар
1252 Бай Жакыпка жолукту.
1253 Кыйладан көрүп кордукту,
1254 Кытайдан көрүп зордукту,
1255 Орозду кандын он уулу
1256 Опол тоо калган жерине,
1257 Ойрон болгон бай Жакып
1258 Ногойдун келбей элине.
1259 Байдын эки баласы
1260 Басканы Кашкар талаасы,
1261 Бай акем: "Җакып кантти?" — деп,
1262 Басылбай жүрдү санаасы.
1263 Көзкаман аты — Үсөндүн,
1264 Ал кытайга кетип түзөлдү.
1265 Башка өсмөк болду баласы,
1266 Баскан-жүргөн жерлери —
1267 Манжурия талаасы,
1268 Тибеттин аркы тушунда,
1269 Тырп чыкпай калган ушунда.
1270 Кылыптыр кытай өкүмдү,
1271 Кыйрынан азып бай Жакып
1272 Кылмышы жоктон өкүндү,
1273 Кыстоосун көрүп калмактын
1274 Кыйналып Җакып өкүрдү.
1275 Азган менен тозгондон,
1276 ата-энеден бозгондон,
1277 Ар кайсысын ар жактан
1278 Айдап келип кошкондон
1279 Җетимиш болду түтүнү,
1280 Җетип барып арыз айтып,
1281 Җер алууга күтүндү.
1282 Иленин башы Эки-Арал
1283 Ататып алды жерине,
1284 Азыркысын жайлап тур
1285 Азоо-Белдин белине.
1286 Айта берсе сөзү көп,
1287 Азыр кулак салыңыз
1288 Арстан Манас кебине.
1289 Тойдон кийин токтолуп
1290 Эки жыл тамам өтүптүр,
1291 Эр Манас бойго бүткөнү
1292 Тамам үч ай жетиптир.
1293 Байбиченин көңүлү
1294 Башкага ооп кетиптир.
1295 Өз тамагы эсте жок,
1296 Җе көрүнүүчү көзгө жок.
1297 Бал, шекерге карабайт,
1298 Башка тамак жарабайт,
1299 «Җесем — деп — жолборс жүрөгүн»,
1300 Мындан башка санабайт.
1301 Җе тийбейт жолборс жүрөгү,
1302 Җинди болуп байбиче
1303 Жеригинен жүдөдү.
1304 Җылкычы кабар бергени:
1305 «Каңгайдын кара мергени
1306 Бир жолборс атты — дегени.—
1307 Җолборсту атып салды,— деп,—
1308 Терисин союп алды — деп,—
1309 Боор, жүрөк, башка эти
1310 Кош жанында калды» — деп.
1311 Айтканын Чыйыр угуптур,
1312 Алдынан чурап чыгыптыр.
1313 Барып калды Чыйырды
1314 Җылкычынын жолуна,
1315 Кара кулак чоң жамбы
1316 Кармай барды колуна.
1317 «Кайыптан дүйнө тап — деди,—
1318 Карап турбай жылкычым,
1319 Кайта ылдамдап чап — деди.—
1320 Жашырып, жаап жүрбөгүн,
1321 Жарып жолборс жүрөгүн,
1322 Алып кел — деди — өзүмө.
1323 ата-энемден сен жакын
1324 Көрүнөсүң көзүмө.
1325 Каалаганың баарысын
1326 Канча да берем өзүңө!»
1327 Байбиче айтып бу кепти,
1328 Җылкычысын жиберди.
1329 Җылкычы буга таң кал ды,
1330 Акысына жамбы алды.
1331 Ара конуп арага,
1332 Ал жылкычы сандалды.
1333 Барса жолборс жатыптыр,
1334 Зыңкыйып муздап катыптыр.
1335 Җолборстон жүрөк алганы,
1336 Җолго кайра салганы.
1337 Җол боюнда бир бээ
1338 Телиден өлүп жатыптыр,
1339 Җылкычылар жыйылып,
1340 Аны союп атыптыр.
1341 Анын да алды жүрөгүн
1342 Экөөн бирдей бермекке,
1343 Байбиченин бул ишин
1344 Байкап соңун көрмөккө.
1345 Җылкычы жолго салганы,
1346 Эртесинде түш ченде
1347 Жылкычы келип калганы.
1348 Жылмайып басып байбиче,
1349 Элечектен каш чыгып,
1350 Эки көздөн жаш чыгып,
1351 Байбиче келип турады.
1352 Җылкычы аты — Бадалбай,
1353 Байбиче келип кеп айтат,
1354 «Бадалбай, балам,— деп айтат,—
1355 Эки жүрөк эмине?
1356 Җолборстор жолго жатканбы?
1357 Каңгайдын кара мергени
1358 Катарлап экөөн атканбы?
1359 Же мал жүрөгүн жолборс — деп,
1360 Башынан шорум катканбы?
1361 Айт, Бадалбай балам — деп,—
1362 Аныктап сурап алам — деп,
1363 Байбиче сүйлөп салыптыр.
1364 «Җүрөгү — деп,— жолборстун» —
1365 Бадалбай айтып калыптыр.—
1366 «Алдам азыр турбайбы,
1367 Җалган айтсам, жашаймбы,
1368 Аксың менн урбайбы.
1369 Кыласызбы дары — деп,
1370 кыйла барктап аны — деп,—
1371 Кызарып агып турбайбы
1372 Җүрөгүнүн каны» — деп,
1373 Бадалбай айтты баянды,
1374 Байбиче көөнү жай алды.
1375 Челкендей басып байбиче
1376 Челекке суусун алганы,
1377 Оозу капкак, жез казан
1378 Эки жүрөк салганы.
1379 Чала-була бышырып,
1380 Жанга бербей жалмады.
1381 «Сонун экен бу да — деп,—
1382 Сорпосун ичем жуда» —деп,
1383 Эки аяктай сорпосун
1384 Немесин койбой жалмады,
1385 Байбиченин талгагы
1386 Магдырап канып калганы.
1387 Байбиче жыйды эсини,
1388 Байкап уккун баягы
1389 Бай Жакыптын сөзүнү.
1390 Эр Манас бойго бүткөнү
1391 Тогуз айга жетиптир.
1392 Тогуз ай, тогуз күн болуп,
1393 Толгоо жаңы киргени
1394 Бейшемби кечи түн болуп.
1395 Курсакка бала бүткөнү
1396 Кубаттанды Жакып чал,
1397 «Аман-эсен тууса» — деп,
1398 Назырга айткан канча мал.
1399 Карынга бала бүткөнү
1400 Кайраттанган Җакып чал,
1401 «Каралдым аман туулса» — деп,
1402 Назырга айткан канча мал.
1403 Акбоздон бээ союлду,
1404 Алтындан бакан коюлду,
1405 Аны сайын байбиче
1406 Айгайын салып чоюлду.
1407 Коңшунун баары жыйылды,
1408 Козголгон сайын байбиче
1409 Кокуюн айтып ыйынды.
1410 Ордого толо жыйылды,
1411 Ойбоюн айтып ыйынды.
1412 «Бала туур бекен?» — деп,
1413 Бай Жакып жүрөк дегдеди,
1414 Бала койсо чиренип
1415 Байбиче бою тердеди.
1416 Бала катуу чиреди,
1417 байбиче бакан тиреди.
1418 Бекем туйлап кеткенде,
1419 Басып тарткан катындар
1420 Башы жерге киреди.
1421 Байбиченин ичинде
1422 Ажыдаарбы, жолборспу,
1423 Җе адамдан арга болбоспу?
1424 Бала туйлап кеткенде
1425 Байбиче көзү сүзүлдү,
1426 Белдемчинин жакасы
1427 Беш жеринен үзүлдү.
1428 Алып келип бай Жакып
1429 Ак сары башыл кой чалды,
1430 Ай туякка бээ чалды,
1431 Ай мүйүзгө уй чалды,
1432 Айры өркөчкө төө чалды.
1433 Аны сайын байбиче
1434 Айгайын баспай үн салды:
1435 «Менин жанымды жечү балабы?
1436 Җе жарып ичтен алабы?
1437 Бу башымды жечү балабы?
1438 Бай Жакып жесир калабы?
1439 Же жабыр баян, шер беле?
1440 Же менин жатарым кара жер беле?
1441 Жараткан жапар кудайым,
1442 Мени кандай жалмачу бала берди эле!»
1443 Баканды кармап бакырды,
1444 Бакшы менен бүбүдөн
1445 Немесин койбой чакырды.
1446 Түндүктү карап түйүлдү,
1447 Көргөндөр жандан түңүлдү.
1448 Җети күн тартты толгоону,
1449 Җергеси чарчап болгону.
1450 Алты күн тартты толгоону,
1451 Айылы чарчап болгону.
1452 «Толгоосу эми толду — деп,—
1453 Эртеңки күнү бейшемби,
1454 Туур күнү болду — деп,
1455 Бердикенин катыны
1456 Беленденип калыптыр.
1457 Дамулданын катыны
1458 Даярланып алыптыр.
1459 Акбалтанын катыны
1460 Азыр болуп калыптыр.
1461 Кутубайдын катыны
1462 Курсагын оңдоп алыптыр,
1463 «Кудай берсе тубар» — деп,
1464 куруп калган Җакыптын
1465 Кулагына салыптыр.
1466 «Байбичең тууйт» — дегенде
1467 Бай Җакып ыйлап каңгырап,
1468 Бакырып ыйлап заңгырап:
1469 «Баласы жоктон жүдөдүм,
1470 Эркек деп бирөө жүгүрсө
1471 Җарылып кетер жүрөгүм.
1472 Ботосу жоктон майышып,
1473 Боздоп жүрдүм кайышып.
1474 „Сүйүнчү!” — десе бир адам
1475 Тура албасмын тайышып.
1476 Өзүмдү өзүм жайлайын,
1477 Өңкөй бышты кара боз
1478 Элүү-кыркты байлайын.
1479 Айылга туруп нетейин,
1480 Адырга чыгып кетейин.
1481 Токтолуп туруп нетейин,
1482 Тоого чыгып кетейин.
1483 Җыгылсам да, талсам да,
1484 Җе кайрат кылып калсам да,
1485 Элге шылдың болбостой
1486 Ээн жакка барайын,
1487 Алыстан айыл карайын,
1488 Айткандан кабар алайын».
1489 Ушуну айтып бай Җакып,
1490 Кыл аркан керме шайлатты,
1491 Кырк кара боз быштыны
1492 Кыдырата байлатты.
1493 «Җетпей калса минсин» — деп,
1494 Җети кур ат байлады.
1495 «Эркек болсо — эр болсо,
1496 Кыз болбосун не болсо,
1497 Кыз болсо үйдө калыңар,
1498 Кыймылдаба баарыңар.
1499 Эркек болсо чабыңар,
1500 Талаадан мени табыңар!
1501 Сүйүнткөн болсо кудайым,
1502 Сүйгөнүңдү алгын жудайын.
1503 Кубанткан болсо кудайым,
1504 Кур аттан берем жудайын.
1505 „Эркекпи?” — деп, кызбы?” — деп
1506 Аныктап алып чабыңар,
1507 Адырдан мени табыңар».
1508 Айтып Жакып аттанды,
1509 «Атты байлап койду» — деп,
1510 Айылдагылар шаттанды.
1511 жакып бай жолго салыптыр,
1512 Җорго боз айгыр үйүрү
1513 Җолунан чыгып калыптыр,
1514 Кара жалдуу кула бээ
1515 Кайкалактап алыптыр.
1516 «Кайдан келди булар — деп,—
1517 Как ушу бүгүн тубар — деп,—
1518 Тоо башына токтобой,
1519 Болуп жүрчү эле улар — деп,—
1520 Болду акыр, болбоду,
1521 Кула бээм азыр тубар — деп,—
1522 Эркек болсо, кулунун
1523 Энчилейин балама,
1524 Эгем таала кудурет
1525 Жеткирер бекен санаама?!
1526 Җорго боз атын жоёюн,
1527 Катыным тууса эркекти
1528 Мындан кийин айгырын
1529 „Камбарбоз“ — деп, коёюн.
1530 Ургаачысынын баарысын
1531 Ак түлөөмө соёюн,
1532 Эркегинин баарысын
1533 Нээти казат коёюн!»
1534 Ушуну айтып бай Жакын,
1535 Атынан түшүп алганы,
1536 Җылкыга көзүн салганы,
1537 Җылкынын баары чубашып,
1538 Җылгага кирип калганы.
1539 Азганакай жабырга,
1540 Ат кулактуу шабырга
1541 Асты барып токтоду,
1542 Аркы-терки оттоду.
1543 Туруп, жатып кула бээ
1544 Тууй турган окшоду.
1545 Аны көрүп бай Жакып
1546 «Ак!» — деп карап токтоду.
1547 Аны таштап салыңар,
1548 Байбичеси Шакандын
1549 Баянын угуп алыңар.
1550 Толгоосу сегиз күн болгон,
1551 Толготкон мындай ким болгоя?!
1552 Тарткандардын баарысы
1553 Талыкшып колу тим болгон.
1554 Умай эне — бериште
1555 Урду келип баланы.
1556 Урганына чыдабай
1557 Ужутту көздөй барганы.
1558 «Ак амири, чык — деди,—
1559 Айтканымды ук» — деди.
1560 Анда бала муну айтат:
1561 «Ыгы менен айда — деп,—
1562 Ырызгым менин кайда?» — деп.
1563 Уруп кирди Умайың,
1564 Ур деген улук кудайым.
1565 «Ырызгың жалган жайда — деп,—
1566 Ылдамдап сууруп айда — деп,—
1567 Тар курсакка талашып,
1568 Таппайсың мындан пайда — деп,—
1569 Талаага сыйбайт ырызгың,
1570 Барсаң жалган жайда» — деп.
1571 Чыгууга бала ойлоду,
1572 Чыбыктайын толгонду.
1573 Чыккан сайын Чыйырды
1574 Чыдай албай чыңырды.
1575 Талыкшып турган келинди
1576 «Тарта көр,— деди,— белимди!»
1577 Он эки катын бек тартты,
1578 «Оңдой көр, кудай!» — деп тартты.
1579 Каканак суусу шар этти,
1580 Баланын үнү «бар» этти.
1581 Карынды катуу сүзгөнү,
1582 Эки колун толтура
1583 Кан чеңгелдеп түшкөнү.
1584 Бала жерде туйлады,
1585 Бар-бар этип ыйлады.
1586 «Эркек бекен, кыз бекен?
1587 Мага качан айтат» — деп
1588 Байбиче жашын тыйбады.
1589 Көшүдү көзү илинип,
1590 Көрө салган катынга
1591 Эркектиги билинип.
1592 Чочогу чыкты чороюп,
1593 «Эркек экен» — дегенде
1594 Эси кетип Чыйырды,
1595 ыгылып кетти сороюп.
1596 «Байбичеге нетти? — Жез
1597 Мартуу басып кетти» — деп,
1598 АТындын баары чочуду.
1599 Кайта башын көтөрүп,
1600 Ыгылбады, жоошуду.
1601 «Антаңдабай, катындар,
1602 НыкКтап көрчү капырлар!
1603 Жерден алгын тез, — Деди, —
1604 Дамулданын зайыбы,
1605 киндигин өзүң кес» — деди,
1606 Оромолун колго алып,
1607 Ороюн деди баланы.
1608 Ушу күндө бу бала
1609 Оң колун сууруп алганы.
1610 «Ойбой, татай! Нетти? — деп,—
1611 Отуздагы жигиттей д,
1612 Оң колун сууруп кетти — деп
1613 Татай! Көтөк! Нетти? — деп,—
1614 Так кырктагы кишидей
1615 Тартып бутун кетти — деп,—
1616 Карап турбай катындар,
1617 Кармалашсаң нетти» — деп,
1618 Канымжан катын муну айтат,
1619 «Кандай сөзүң жаман? — деп,—
1620 Кармоого карууң келбесе,
1621 Сен качып кутул аман» — деп,
1622 Бакдөөлөт жерден алганы
1623 Бакырып жаткан баланы,
1624 Он бештеги баладай,
1625 Көтөргөндө салмагы.
1626 Берген экен кудайым
1627 Берекелүү баланы,
1628 Көзү каткан Бакдөөлөт
1629 Көтөрүп өөп алганы.
1630 Куртканын зайбы Канышбек
1631 Оозантмакка баланы
1632 Оозуна эмчек салганы.
1633 Өзөгүн үзө бир соруп,
1634 Өлө жазып калганы.
1635 «Сандык толо май — деди,—
1636 Салган кошо бал — деди,—
1637 Эки-үч карын май алып,
1638 Энди оозуна сал» — деди.
1639 Үч карын май алганы,
1640 Үч кайтара салганы.
1641 Үч карындын майларын
1642 Үч саатка койбой жалмады.
1643 Астына алып Чыйырды
1644 Оң эмчегин салганы:
1645 Оболкусу сүт чыкты,
1646 Экинчиси суу чыкты,
1647 Үчүнчүсү кан чыкты,
1648 Чыдай албай байбичеден жан чыкты.
1649 Чыгарып алып эмчекти,
1650 Чыкырып журтка бериптир
1651 Сегиз бээ союп жентекти,
1652 тоюнбаган тоюнуп,
1653 Топтогон малдар союлуп,
1654 Ачтын баары тоюнуп,
1655 Ар түрлүү малдар союлуп,
1656 Балдарын катын жетектеп,
1657 Май көтөрүп этектеп,
1658 «Бай Жакып кайда экен?» — деп,
1659 Айылдагы жигиттер
1660 Баары шашып энтеңдеп,
1661 Эми аны таштап салынар,
1662 Җакыптан кабар алыңар.
1663 Байлаган аты, кырк сегиз,
1664 Баары күлүк тептегиз.
1665 Айылдагы адамдар
1666 Арбып-дарбып минишип,
1667 Апкаарып жолго киришип,
1668 Тоого чапты топтошуп,
1669 Адырга чапты анталап,
1670 Бөксөгө чапты бөлүнүп,
1671 Талаага чапты дабырап.
1672 «Бай Җакып кайда кетти?» — деп,
1673 Баарысы жүрөт жабырап.
1674 Эркектен неме калбаптыр,
1675 Эки атты бирөө албаптыр.
1676 Кермеде жылкы калбаптыр,
1677 Кедеңдей басып Сулайка
1678 Келип ордун караптыр:
1679 «Кеткен экен Акбалта,
1680 Кетсе ишке жараптыр.
1681 Керменин несин карайын,
1682 Энди үйгө барайын».
1683 Басып келип Сулайка
1684 Башын үйгө салыптыр,
1685 Үтүрөйүп Акбалта
1686 Үйдө олтуруп алыптыр.
1687 Көрө салып Сулайка,
1688 «Көтөк!» — деп чочуп калыптыр:
1689 «Абышкам, дүнүйөдөн тойдуңбу?
1690 Атпай журт алган олжодон
1691 Бир неме албай койдуңбу?
1692 Сүйүнчүгө шайлаган,
1693 Кызыр чалган бай Жакып
1694 Кырк кара боз байлаган.
1695 Кырк жылкыдан бирди албай,
1696 Сенин Кандай шоруң кайнаган!?
1697 а аре ндапуыр сегиз кур атты,
1698 Ошолордон кур калып
1699 отурушуң уяттыр!»
1700 Акбалтанын катыны
1701 Ачууланып акыры,
1702 Айтып муну салганы,
1703 Акырайып Акбалта
1704 Катынга багып калганы:
1705 «Эй, кара жолтой Сулайка
1706 Карасаңчы кудайга!
1707 Тоюнбаган топор бар,
1708 Җарыбаган жарды бар.
1709 Кууруңкай жүргөн куулар бар,
1710 Мал көрбөгөн бакыр бар,
1711 Айылда жүргөн айбан бар,
1712 Короодо жүргөн коңшу бар,
1713 Коёбу мага ушулар!?
1714 Эркек, кызын аңдабай,
1715 Эки жагын карабай,
1716 Эр Җакыпка барам деп,
1717 Эбак чаап кетиптир.
1718 Эгем берер ырыскы,
1719 Албай койсо Җакыптаңн
1720 Акбалтага нетиптир?!
1721 Кудайдан ырыс сурабай
1722 Кууп жүргөн Жакыпты
1723 Кулдар алсын сүйүнчү!
1724 Алдадан ырыс сурабай
1725 Аңдып жүргөн Җакыпты
1726 Аңгилер алсын сүйүнчү!
1727 Барбадым да, албадым,
1728 Же балакетке калбадым.
1729 Азыр атка минерге
1730 Келбейт менин дарманым.
1731 Канча күндөн бер жакка
1732 Каралашып жүрөсүң,
1733 Канча сенин алганың?»
1734 Акбалта айтып салганы,
1735 Суп чапандан бирөө экен
1736 Сулайканын алганы.
1737 «Эки элечек, бир чапан —
1738 Мына менин олжом» — деп,
1739 Эрине таштап салганы.
1740 «Бай кудайга — казына,
1741 Барсаңчы Җакып кашына».
1742 Катыны айтып салганы,
1743 Ага болбой Акбалта
1744 Мойнун буруп алганы:
1745 «Кырк киши кетти чапкылап,
1746 элүү киши таласа
1747 Җакыптын жаны калабы?
1748 Кермеде сегиз кур атты
1749 Кез келген минип чуратты.
1750 Катыны эркек тубарбы,
1751 Карганда малын талатып, ‚
1752 Ата, мындай Жакыпты кудай урарбы!?
1753 Элүү киши барган соң
1754 Энтелеп барып Акбалта
1755 Да сүйүнчү сурарбы?
1756 Жалгыз илик Көкчолок
1757 Җандоого кантип чабамын,
1758 Жакыпты кайдан табамын?
1759 Элким атым Көкчолок
1760 Эңишке кантип чабамын,
1761 Элирип кеткен кесек кул,
1762 Алардын элесин кайдан табамын?
1763 Уудан калган итке окшоп
1764 Элким кайда чабамын?»
1765 Акбалта айтып болбоду,
1766 «Барсаң, барсаң, байым» — деп,
1767 Катыны камап койбоду.
1768 Анда Акбалта кеп айтат,
1769 Ачууланып бек айтат:
1770 «Кандай курган катынсың?
1771 Калабалуу капырсың!
1772 «Бай Җакыпка бар сен» — деп,
1773 Тынчымды койбой жатырсың.
1774 Дөөкүрсүгөн кулдар баргандыр,
1775 Күлүктү минип алгандыр.
1776 Аларын алып Җакыптан,
1777 Тарап кетип калгандыр».
1778 Акбалта айтып токтолду,
1779 Катыны шондо кеп айтат,
1780 Катууланып бек айтат:
1781 «Җүгүрткөн киши алабы,
1782 Жүрбөгөн куру калабы?
1783 Чапкылаган аларын,
1784 Кудай өзү билбейби
1785 Чарчаган куру каларын.
1786 Булут минип учса да,
1787 Буюрбаса калбайбы,
1788 Буюрган киши албайбы.
1789 Чапкандар куру калбайбы,
1790 Жазууда кудай буюрса
1791 Җатса да киши албайбы.
1792 Көкчолок минип чабарсың,
1793 жазууда кудай буюрса
1794 Жакып байды табарсың».
1795 «Барбаймын» — деп, айта албай,
1796 Бармак болду Акбалта
1797 Катындын сөзүн кайтарбай,
1798 Байлап койгон Көкчолок
1799 Басыгы ылдам шайтандай.
1800 Акбалта чал бокчоюп,
1801 Аттанып чыгып, чокчоюп,
1802 «Же жададым үйдө жатып — деп,—
1803 Табылар бекен Җакып?» — деп,
1804 Акбалта жолго салыптыр.
1805 Айылга жакын көмүскө
1806 Азганакай жабырда,
1807 Ат кулактуу шабырда,
1808 Кара суунун четинде,
1809 Көк-Өтөктүн бетинде
1810 Минген атын суудуруп,
1811 Кара жалдуу кула бээ
1812 Бир ак сур кулун туудуруп,
1813 Шыйрагын оңдоп шыпырып,
1814 Тумшугун сыгып; телчитип,
1815 Энесине ээрчитип,
1816 Олтурган экен Җакып бай,
1817 Көкчолок минген Акбалта
1818 Жакыпты көрдү жайма-жай.
1819 Жан жагында киши жок,
1820 Жакып жалгыз олтурат
1821 Киши менен иши жок.
1822 Акбалта көрүп акырды,
1823 «Сүйүнчү» — деп, бакырды.
1824 Кубангандан бай Җакып
1825 «Не дейсиң?» — деп, чакырды.
1826 Анда Акбалта муну айтат:
1827 «Айтканымды туюнчу,
1828 Арстаным Жакып, сүйүнчү!
1829 Карыганда байбиче
1830 Кабылан тапты, сүйүнчү!
1831 Жобогондо байбиче
1832 Җолборс тапты, сүйүнчү!
1833 Жоголордо байбиче
1834 Җолдош тапты, сүйүнчү!
1835 Эриккенде байбиче
1836 Эрмек тапты, сүйүнчү!
1837 Кайгырганда байбиче
1838 Каралды тапты, сүйүнчү!»
1839 Акбалта айгай салыптыр,
1840 аны уккан соң бай Жакып
1841 Акылынан таныптыр.
1842 Көздүн жашы он талаа,
1843 «Көрдүмбү — деди — бир бала!
1844 Мерсент берген кудайым,
1845 Җараткандын өзүнөн
1846 Җашын узун сурайын.
1847 Тууганына сүйүнбөй,
1848 Турарын тилеп кудайдан,
1849 Муңканган бойдон өтөм деп,
1850 Ойлодум эле бу жайдан».
1851 Акбалта келди жайма-жай,
1852 Шалак этип жыгылып,
1853 Талып калды Жакып бай.
1854 Җакыптын келди кашына,
1855 Тең курбусу Акбалта
1856 Ырамы келди жашына,
1857 Барбана болду башына.
1858 Кыйкырса Җакып кыңк этпейт,
1859 Кыймылдатса былк этпейт.
1860 Акбалта чочуп алганы,
1861 Ак калпакты колго алып,
1862 Майпаңдай басып Акбалта
1863 Аккан сууга барганы.
1864 Басып келип Акбалта
1865 Талып калган Җакыптын
1866 Көөдөсүнө бүрккөнү.
1867 Көтөрдү башын бай Җакып,
1868 Суудан бою үрккөнү.
1869 Сурады Жакып Балтадан:
1870 «Акбалта чалым, неттиң? — деп,—
1871 Сен кай жактан жеттиң? — деп,—
1872 Келгенде мени неттиң? — деп,—
1873 Суу бүрктүң менин өзүмө,
1874 Эч эчтеңке көрүнбөйт
1875 Караган менин көзүмө,
1876 Кандайлыктан талганым
1877 Билинбейт менин өзүмө.
1878 Өзүң келдиң не үчүн?
1879 Өзөгүм өрттөй күйүптүр,
1880 Сени сүйлөсө экен деп
1881 Кулагым кепти сүйүптүр.
1882 Не жүрөсүң Балта чал?
1883 Кебиң болсо айта сал!»
1884 «Айтпадымбы сага — деп,—
1885 Эркек тууду катының,
1886 Не бересиң мага?» — деп,
1887 акбалта айтып салганы.
1888 «Анык бекен, чынбы? — деп,—
1889 Айта көр Балтам, чынды? — деп —
1890 Эркек бекен парзантым?
1891 Көзүң көрүп чыктыңбы?
1892 Җе карап анык көрө албай,
1893 Катындардан уктуңбу?
1894 Кайтып айтчы чалым» — деп,
1895 Бай Җакып сурайт дагы кеп.
1896 Акбалта сөзүн баштады,
1897 Тең курбуң Җакып шашпады,
1898 Уккан сайын Җакып чал
1899 Буурчактай көзүн жаштады.
1900 «Байбичең тууду эркек уул,
1901 Байкасаң Жакып, сөзүм бул.
1902 Баркыраган дабышы
1903 Тай чабым жерден угулду,
1904 Олтурат элем үйүмдө,
1905 Опколжуп келип жүрөгүм
1906 Оозума тыгылды.
1907 Каралашкан катындар,
1908 Кармалашкан келиндер,
1909 Кошо жүргөн зайыптар,
1910 Кошоматчы кишилер,
1911 Жашы менен кары айтат,
1912 Җалпы аламан баары айтат:
1913 «Курсакты катуу сүздү — дейт,—
1914 Эки колун толтура
1915 Кан чеңгелдей түштү — дейт.—
1916 Орогондо чиренсе,
1917 Отуздагы кишидей
1918 Ошондо да күчтүү дейт.
1919 Бала да болсо мыкты дейт,
1920 Байбичеңдин боорун
1921 Балчыктай кармап чыкты» — дейт.
1922 «Эй, нени айтасың, Акбалта?
1923 Жанчыгымда бар эле
1924 Сары алтындан бир калта,
1925 Санап сага берейин
1926 Жайытта малдан бир канча.
1927 „Сүйүнчү” дейсиң, жакшы кеп,
1928 Сүйүнгөн менен бай Җакып,
1929 Чынын айтсаң болбойбу,
1930 Дүнүйөңдөн какшы — деп.
1931 Эй, ботом, а,
1932 Өлөңдүү жерге өрт койгон
1933 Бир өткүр бала десеңчи?!
1934 өз журтума чуу салчу
1935 Җеткир бала десеңчи?!
1936 Кара сууга кан куйган
1937 Бир канкорду тууган белем да?!
1938 Калайыкка чаң салган
1939 Анткорду тууган белем да?!
1940 Байбичемди өлтүрчү
1941 Ажалды тууган белем да?!
1942 Баш бербеген дүйнөгө
1943 Бир тажаалды тууган белем да?!
1944 Эр өлтүрүп соёр да,
1945 Кункор кылып коёр да.
1946 Нар өлтүрүп соёр да,
1947 Булкор кылып коёр да.
1948 Кызыл-тазыл көрүнсө
1949 Кыздардан ала качар да,
1950 Малымды суудай чачар да.
1951 Баласы боорун алыппы,
1952 Ээ, ботом, байбичем аман калыппы?
1953 Анда Акбалта кеп айтат,
1954 Ачууланып бек айтат:
1955 «Балам жок дейсиң майышып,
1956 Карам жок дейсиң кайышып,
1957 Балага жаңы жетесиң,
1958 Бай Җакып, байым нетесиң?
1959 Баладан малды жуук көргөн
1960 Бакыл киши экенсиң!
1961 Бекинем малга деп жүрүп,
1962 Бейыйман өлөр бекенсиң?!
1963 Җе берериң болсо, берсеңчи,
1964 Же бере албасаң бай Жакып,
1965 Бербеймин сага десеңчи!
1966 Айтарың болсо, айтсаңчы,
1967 Айтар малың жок болсо
1968 Мен азыр үйгө кайтсамчы!»
1969 Акбалта сүйлөп калганы,
1970 Ал сөзүнө Жакып бай
1971 Арсаңдап күлүп алганы:
1972 «Андай болсо, Акбалтам,
1973 Мына бул алтынды алчы бир калта.
1974 Эркегинин баарысын
1975 Нээти казат караттым,
1976 Ургаачысынын баарысын
1977 Ак түлөөгө жараттым.
1978 Үйрү үч жүз болуптур,
1979 Жашы үч асыйга толуптур.
1980 Камбарбоздун үйрүнөн
1981 каалап, туруп, тогузду ал.
1982 Төөдөн алгын төртөөнү,
1983 Төрт уруу малдан төрт тогуз,
1984 Калганы болсо, Акбалтам,
1985 Катындардан калпып лл,
1986 Кыз балдардан кымтып ал,
1987 Келиндерден кетип ал,
1988 Сүйгөнүңдү сүйрөп ал,
1989 Каалаганың кармап ал,
1990 Җээк-жергемен жетип ал,
1991 Сүйүнчүлөп келгениң
1992 Болду бекен, Балта чал?!
1993 Ай талааны нетели,
1994 Аттангын, үйгө кетели.
1995 Байбичеге жүрөлү,
1996 Баласын барып көрөлү».
1997 Акбалта менен бай Җакып
1998 Айлына кайта барыптыр.
1999 Аңыртка кеткен кырк киши
2000 Алардын астынан чыгып калыптыр,
2001 «Сүйүнчү бай, сүйүнчү!» —
2002 Айгайды алар салыптыр.
2003 «Кай бириңди ылгаймын,
2004 Жакының бар, жатың бар,
2005 Өз-өзүңөр алыңар
2006 Минген-минген атыңды.
2007 Аттан куру калганың
2008 Айт кудайга датыңды».
2009 Бай Жакып үнүн укканы,
2010 Канышбек менен Канымжан
2011 Каршы басып чыкканы.
2012 «Бешик боосу бек болсун,
2013 Кундагың боосу кут болсун!»
2014 Бай Жакып айтып бул сөздү
2015 Басып кирди үйүнө.
2016 Жанут ичик жамынып,
2017 Жаккан оттой камыгып,
2018 Баласын алып болукшуп,
2019 Байбичеси толукшуп
2020 Олтурган экен үйүндө.
2021 Бай Жакып шондо кеп айтат,
2022 Бакдөөлөткө бек айтат:
2023 «Байбиченин баласын
2024 Алып келчи» — деп айтат.
2025 Бакдөөлөт барып кол сунду,
2026 Байбиче берип озунду.
2027 Баланы Жакып алганы,
2028 «Бала деген шубу?!» — деп,
2029 Бакырып ыйлап калганы.
2030 Кубанды, Жакып, ыйлады,
2031 Кучакта бала туйлады.
2032 Баланын үнү баркырап,
2033 Айбатынан атасы
2034 Баары бою калтырап,
2035 Баркырап ыйлап баласы
2036 Җалмалап тамак карады,
2037 Атакеси бай Жакып,
2038 Аяк-колун кармоого
2039 Алы келбей барады.
2040 «Балаң кандай ыйлаак» — деп,
2041 Байбичени карады:
2042 «Берсең эмчек нетти — деп,—
2043 Бир баланы тойгузбай
2044 Бейлиң кандай кетти» — деп.
2045 «Җакшы эле менин сүтүм — деп,—
2046 Эки сорсо эмчектен
2047 Немесин койбойт бүтүн — деп,—
2048 Эң ачкарак балаң бар,
2049 Тамагына күтүн» — деп,
2050 Байбиче сүйлөп калганы.
2051 Байкайын деп баласын
2052 Бай Җакып көзүн салганы:
2053 Маңдайы жазы, башы кууш,
2054 Бар боюнда турат тууш.
2055 Кочкор тумшук, кош кирпик,
2056 Көркү калча, көзү тик,
2057 Жалаяк ооз, жар кабак,
2058 Җаагы жазы, ээги узун,
2059 Эрди калың, Көзү үңкүр —
2060 Эр мүнөзү көрүнөт.
2061 Алакан жазык, колу ачык,
2062 Аттанып чыкса жолу ачык —
2063 Алп мүнөзү көрүнөт.
2064 Кең көкүрөк, жайык төш,
2065 Аркасы кең, бели түз,
2066 Айбаты катуу, заар жүз —
2067 Бил мүчөсү көрүнөт.
2068 Җолборс моюн, жоон билек,
2069 Җооруну калың, таш жүрөк,
2070 Җылма кабак, жылдыз көз,
2071 Бөрү кулак, жолборс төш,
2072 Бөлөкчө түрү бар экен. -
2073 «Кут кылган болсо кудайым,
2074 Кудайдан жашын сурайын.
2075 кеткенден алар кегимди,
2076 Кек алганын көрөрмүн
2077 Кетирбесе эбимди,
2078 Өткөндөн алар өчүмдү,
2079 Өч алганын көрөрмүн
2080 Өлтүрбөсө өзүмдү».
2081 Баштагы мүнөз жоголду
2082 Бай Җакыптын нээтинен,
2083 «Бар кудайым берген» — деп,
2084 Баланы өптү бетинен.
2085 Байбиче баланы алганы,
2086 Балкайтып эмчек салганы.
2087 Аябай бир той кылууну
2088 Бай Җакып эсине алганы.
2089 Ойротто мындай ким болгон?! —
2090 Ошо кезде жылкысы
2091 Эсеп кылып санаса
2092 Отуз сегиз миң болгон.
2093 «Арбын малым Алтайда,
2094 Канча малым Кан-Тоодо,
2095 Җылкымдын чети Шыйкууда,
2096 Коюм сексен миң экен,
2097 Конушум Кара-Шаарда,
2098 Жакшы бир той кылайын
2099 Җаздын алды баарда.
2100 Кулан-Җайлак, Куу-Тезде
2101 Кур атым жатыр бу кезде,
2102 Чыландын башы Чөңөр-Җар
2103 Аз болгондо алты миң ашык төөм бар.
2104 Карагайлуу Камбылда,
2105 Кар баспаган Җамбылда
2106 Өзөнгө жайсам толду эле,
2107 Жеке өзүмө караган
2108 Жети миң уй болду эле.
2109 Баарына кабар салайын,
2110 Малымды жыйып алайын.
2111 Азыркы турган аз кыргыз
2112 Алы келип күтө албас,
2113 Анжиян менен Ташкенге
2114 Аларга кабар салайын,
2115 Ага-инимдин баарысын
2116 Бир чогултуп алайын.
2117 Кашкар деген кыштакты,
2118 Кабак-Арт менен Сары-Колдо
2119 Кабырга тууган кыпчак бар,
2120 Кашыма жыйып алайын
2121 Алчын, үйшүн, найманды,
2122 абак, тарак, аргынды.
2123 Айтайын тойго баарыны —
2124 Уругу тыргоот, калмагы.
2125 Ушу балам тууганы
2126 Укпай киши калбады.
2127 Маңгулдун жыйып баарысын,
2128 Кытайдын жыйып кыйласын,
2129 Сарттын алып санатын,
2130 Талыганча канатым
2131 Казынамды ачайын,
2132 Кара малды чачайын.
2133 Күмүшүм жатыр таш болуп,
2134 Күрүчүм жатыр аш болуп,
2135 Күлүгүм семиз мас болуп,
2136 Күлүктү таптап минүүгө
2137 Күрдөөлдүү кыргыз аз болуп.
2138 Алтыным жатыр таш болуп,
2139 Амбарда буудай аш болуп,
2140 Аттарым семиз мас болуп,
2141 Аттарды таптап минүүгө
2142 Айлымда кыргыз аз болуп.
2143 Кордугун көрүп кытайдын
2144 Конушун кошбой куруду,
2145 Коңшу болуп маңгулга
2146 Кор болду Ногой уругу.
2147 Орозду калды Ополдо,
2148 Бай калды башкы Сугумда.
2149 Көз камандын балдары
2150 Көйкапка жакын барганы,
2151 Көрө албай бизди калганы
2152 Көрүндү Көзгө, ойлосом,
2153 Бу дүнүйө жалганы».
2154 Улуу бир той берүүгө
2155 Айтып болуп ал сөздү,
2156 Бай Җакып белин байлады.
2157 Чакырууга чыгарды
2158 Таамай отуз кишини,
2159 Чакыргын деди ушуну:
2160 «Кызыл чок кытай четинен,
2161 Асты киши калбасын
2162 Алтай тоонун бетинен.
2163 Жетип келсин жеркендик,
2164 Тойго келсин тотулук,
2165 Калбай келсин кашкарлык,
2166 Кошо келсин котондук.
2167 Марал-Башы, Долонду,
2168 Басып өткүн олорду».
2169 самарканды, Җызакты
2170 Санатын айтып узатты.
2171 Оро-Төбө, Кожентти,
2172 Олуя-Ата, Ташкенди,
2173 Орчун Кокон, Маргалан,
2174 Иле менен Чүйүнө,
2175 «Кабарымды уккандар
2176 Калбасын — деди — үйүнө.—
2177 Туурасы Эртиш суу болсун,
2178 Аягы Орол тоо болсун.
2179 Кара-Кум калмак калбасын,
2180 Кабарсыз жатып албасын.
2181 Бир чети Тибет чөл болсун,
2182 Күн чыгыш жагы кытайдын
2183 Камбылдын Кунар бел болсун,
2184 Чакырарым тоюма
2185 Ошондон берки эл болсун.
2186 Той берем быйыл жайында,
2187 „Кай жерде?“ — деп, сураса,
2188 Үч-Арал деп дайында.
2189 Төрт жарым айдан калбасын,
2190 „Төгүн” — деп,— жатып албасын!
2191 Беш айдан кийин калбасын,
2192 „Бекер“ — деп, жатып албасын!
2193 Өзү келсин өнөрпоз,
2194 Баары келсин балбаны,
2195 Байлап келсин күлүгүн,
2196 Мага салсын түлүгүн.
2197 Ээрчите келсин эшенин,
2198 Четине алсын чеченин.
2199 Кошуп келсин кожосун,
2200 Ала келсин аярын,
2201 Болжоп келсин молдосук;
2202 Мында келип өкүнбөй,
2203 Мыктап келсин жолдошун!
2204 Баш байгеге саярым —
2205 Беш жүз кызыл нарым бар,
2206 Эки төөгө жүктөгөн
2207 Эндей алтын зарым бар.
2208 Беш жүз жылкы, бир миң кой
2209 Баш байгеде дагы бар.
2210 Аяк жагын сураса
2211 Алты кара, сексен кой,
2212 Арзан десең келбей кой,
2213 Катыным бала тапканга
2214 Калкка берген бу бир той.
2215 Ортосун өзүң ойлоп бил,
2216 отуз атка байге бар,
2217 Озуп келсе күлүгүң
2218 Ойротто жок байда бар».
2219 Чакырчууну жиберди,
2220 Жайкай конду шиберди.
2221 Мөмө-чөмө жемишке
2222 Так жүз киши жиберди —
2223 Төрт жүз атан төө менен,
2224 Түнөгөр балбан дөө менен:
2225 «Таза болсун дасторкон,
2226 Көпчүлүктөн көп корком».
2227 Бай Жакып баарын күтүнүп,
2228 Байбиче тонун бүтүрүп,
2229 Кедейлер кийим жамашып,
2230 Келиндер чачын тарашып,
2231 Кызматкер кийим жамашып,
2232 Кыз балдар чачын тарашып,
2233 «Кызык тойду көрсөк» — деп,
2234 Кылайтпай күнүн санашып.
2235 Азаматтын баарысы
2236 Аргымак жалын тарашып,
2237 Ай кылайтпай санашып,
2238 Күн айланды күзүнө,
2239 Жакып бай жайнай конуптур
2240 Үч-Аралдын түзүнө,
2241 Кан товунун оюна,
2242 Кара-Суунун боюна.
2243 Карап тургун калайык
2244 Кан Жакып кылган тоюна.
2245 Жакып бай туун аштады,
2246 Тойду бүгүн баштады,
2247 Ошо күнү бейшемби,
2248 Токсон бээ союп таштады.
2249 «Эртеңки күнү жума» — деп,
2250 Җүз бээни сойду "жуда" — деп.—
2251 «Беш жүз бээни соёюн
2252 Берген соң Малды кудай» — деп,
2253 Ишемби сойду элүүнү,
2254 Жекшемби сойду элүүнү,
2255 Дүйшөмбү сойду элүүнү,
2256 Шейшемби сойду элүүнү,
2257 Чаршемби сойду элүүнү,
2258 Бейшембинин күнүндө:
2259 «Берсе кулар тилегим,
2260 Алтымыш ак боз бээ алыңар,
2261 Камбарбоздун үйүрүнөн
2262 Кармап келип чалыңар.
2263 кабыл болсо тоюңар,
2264 Эки миң эркек коюм бар,
2265 Эбактан бери бу тойго
2266 Атап койгон оюм бар.
2267 Элүү бордоку өгүз бар,
2268 Немесин койбой союңар,
2269 Ага, ини туугандар,
2270 Аламанды коюңар».
2271 Төрт жүз төөгө арттырган
2272 Мөмө-чөмө жемиши,
2273 Баары келди жыйылып
2274 Телегейи тегизи.
2275 Алты жүз атан төөгө
2276 Аппак күрүч арттырды.
2277 Кытайларга ылайык
2278 Кырк миң чанач — меш менен
2279 Кара мейиз салдырган
2280 Кызыл арак тарттырды.
2281 Кыларына келгенде
2282 Кызматын журттан арттырды.
2283 Җети жүз очок ойдурду,
2284 Җетимиш үйлүү кыргызын
2285 Эт башкартып койдурду.
2286 Алты жүз аргын, найманды
2287 Эт тартууга жайлады.
2288 Калмакка казан астырды,
2289 ЭӘзетке этин бастырды,
2290 Сартка сорпо сапыртты,
2291 Җер очоктун баарысын
2292 Җеркендикке каздырды.
2293 Дутар менен комузун
2294 Колуна алып чертишип,
2295 Отуз үйлүү нойгуту
2296 Отун жарып кертишип.
2297 Сурнайды суулап тартышып,
2298 Ырчылар ырын айтышып,
2299 Кош башчылар баарысы
2300 Коно турган жерине
2301 Кой өңөрүп кайтышып,
2302 Тойго келген мангулдар
2303 «Бадыша экен Жакып» — деп,
2304 Кошоматын айтышып.
2305 Кытайдан кырк миң кол келди,
2306 Кыл жылоолу ойроттон
2307 Туушаң төрө зор келди.
2308 Калмактан канча кол келди,
2309 Казак, кыргыз мол келди.
2310 түрктөн түмөн кол келди,
2311 Дүйнөнү басып мол келди.
2312 Ногойдон калган кызыл туу
2313 Оболотуп аштады,
2314 Оюнду жаңы баштады.
2315 Карасман калмак балбаны,
2316 Казактан Калдар бөкөсү
2317 Каршы алдына барганы,
2318 Кармашкан жерден эр Калдар
2319 Каптай камтып алганы,
2320 Калдайтып барып калмакты
2321 Кара жерге салганы.
2322 Атанын көйрөң журт болбос,
2323 Апыраңдап көп казак
2324 Айгайлашып калганы,
2325 Алты жылкы, бир төө
2326 Байгесине алганы.
2327 Мангулдан Чокон дөө чыкты,
2328 Ат минбеген жөө чыкты.
2329 «Аты Чокон балбан — деп,—
2330 Беттешкенин алган — деп,—
2331 Намыстанып мангулдар
2332 Айбаттуусун салган — деп,—
2333 о, түгөнбөй жаткан түрктөн
2334 Түгөлбай аттуу балбан — деп,—
2335 Бу сүрүшкөнүн алган» — ден,
2336 Каалады калкы баарысы,
2337 Жашы менен карысы.
2338 Чокон дөө келди күркүрөп,
2339 Оозунан түтүн буркурап.
2340 «Башын үзгүн түрктүн» — деп,
2341 Мангулдун баары чуркурап.
2342 Бармак болду бекинип,
2343 Сый тонун сыйрып чечинип,
2344 Балбандык киймин кийинип,
2345 Бабасына сыйынып,
2346 Бай Түгөл басып барганы.
2347 Барган жерден бул экөө
2348 Багалектен кармады,
2349 Күрөштү экөө салганы.
2350 Билектешип калганы,
2351 Бир жулкканда бай Түгөл
2352 Билегин сууруп алганы.
2353 Эрдемсиген Чокондун
2354 Бай Түгөл колун кармады,
2355 Балбансыган бадирек
2356 Суура албай колун калганы.
2357 колун кошо бай Түгөл
2358 Белбоодон барып кармады,
2359 Менменсинген чоң Чокон
2360 Бери бакпай калганы.
2361 Калың журт карап турганы,
2362 Калдайтып келип Чоконду
2363 Бай Түгөл кармап урганы.
2364 Балбанды Түгөл жыгыптыр,
2365 Алты сыйыр, беш жылкы
2366 Байгесин алып чыгыптыр.
2367 Кызыл чок кытай журтунан
2368 Күнөс деген бир балбан
2369 Күрсүсүн алып колуна,
2370 Күндөй болуп күркүрөп,
2371 «Төгөмүн — деп — каныңды,
2372 Кыямын — деп — жаныңды,
2373 Кетирем — деп — саныңды» —
2374 Майданга кирди бакырып.
2375 «Түрк тукуму болгонуң,
2376 Кел бери!» — деп, чакырып.
2377 Аркы атасы Барак кан,
2378 Өз атасы Камбар кан,
2379 Казактан чыкты мыкты жан,
2380 Өзүнүн аты Айдаркан.
2381 Айдаркан чыкты акырып,
2382 Айбаттанып бакырып:
2383 «Кытайдан болсоң сен — деди,—
2384 Кылым түрктөн мен — деди.—
2385 Кызыталак капырым,
2386 Кыйын болсоң, кел!» деди.
2387 Кытайдын баары дүргүшүп,
2388 Коркоктору мүргүшүп,
2389 Алтымыш миң аскери
2390 Айгай салып.та-талап,
2391 Аламан койду сан талак.
2392 «Тойду баштап салдым — деп,—
2393 Тозокко кандай калдым» — деп,
2394 Бай Җакып шашып анталап.
2395 «Казак, кыргыз, өзүбек
2396 Казатка тууган өзү — деп,
2397 Кажылдаган капырдын
2398 Кандай айткан сөзү» — деп,
2399 Кыпчактардан Элеман
2400 Кыйыр тууган чечен Таз,
2401 Татарлардан эр Эштек,
2402 Жедигердин Багышы,
2403 Җеткир бийдин Агышы
2404 мангулдан алды калысты.
2405 Балбан чыкпай, ат чаппай,
2406 Токтотуп тойду салышты.
2407 Эрегиш болуп эки журт
2408 Эки күн жатып алышты.
2409 Эки күн токтоп жатканы,
2410 Эртеси атты чапканы.
2411 Байгенин башын байлады:
2412 Беш жүз жылкы, бир миң кой,
2413 Байгесине шайлады.
2414 Беш жүз кызыл нарыны,
2415 Эки төөгө жүктөгөн
2416 Эсептеп алтын зарыны,
2417 Алты кара, сексен кой,
2418 Байлап берди бай Җакып
2419 Койчу, айткан байгесинин баарыны.
2420 Эки күн атын айдады,
2421 Эл тамакка жайланды.
2422 Үчүнчү күндө аттанып,
2423 Тойго келген көпчүлүк
2424 Куржун кече байланды.
2425 Атка болжол айтыптыр,
2426 Өгүз-Кечүү, Калкандан,
2427 Ошо жерден кайтыптыр.
2428 Эштектин аты Желтаман,
2429 Сүрөгөн экен Элеман,
2430 Арандай оозу ачылып,
2431 Кара болот суулугу
2432 Җерди көздөй басылып,
2433 Даңканы тийген жерлери
2434 Таш да болсо казылып,
2435 Төрт аягы ачылып,
2436 Ооздуктан ак көбүк
2437 Омуроодо чачылып,
2438 Сары-кызыл, кара жал
2439 Сайдан чыккан булуттай,
2440 Закымдай учкан кандай мал!
2441 Аткан октой бир сур ат
2442 Аркасынан жакындап,
2443 Багыштын аты Суркийик
2444 Анда-санда бир тийип.
2445 Анын арка жагынан
2446 Каңгайлардын Карасур,
2447 Анын жүгүрүшүн карап тур.
2448 Анын арка жагынан
2449 Таз чечендин Тоокара,
2450 Семиз экен бечара,
2451 соорусу көөп солоктоп,
2452 Сүрөөгө кирип болоктоп.
2453 Алардын арка жагынан
2454 Алтайлардын Наркара
2455 Арышын керип арымдап,
2456 Айгайын алтай салыптыр,
2457 Ачып-көздү жумганча
2458 Бир тору тай келип калыптыр,
2459 Тай өткөн жашы кунандыр,
2460 Калмактын Каражой деген түндүкчү
2461 Артынан салып айгайды,
2462 Кунанына кубанды:
2463 «Тыргооттук, сага нетти? — деп,—
2464 Тырмактай болгон кунаным
2465 Сай тулпарга жетти — деп,—
2466 Көтөрмөлөй көргүн — деп,—
2467 Көп тыргоот кандай өлдүң?» — деп,
2468 Аркасынан караса
2469 Анжияндык Акилик,
2470 Бакбаягы майышып,
2471 Кабыргасы кайышып,
2472 Коңур бий келип акырды:
2473 «Коржоңдогон бу донуз
2474 Не болгон?» — деп, бакырды,
2475 Айкырыгын укканда
2476 Арам өлгөн Акбакай
2477 Коёндой кулак жапырды,
2478 Даңканды көккө сапырды.
2479 «Кытай алса бекер — деп,—
2480 Кызыр бизден кетер — деп,—
2481 Каңгай алса бекер — деп,—
2482 Касиет бизден кетер — деп,—
2483 Желтаман менен Суркийик
2484 Бирөө алса экен» — деп,
2485 Ат сүрөгөн адамдар
2486 Җетпей келет тепеңдеп.
2487 Байгеге жакын барганы,
2488 Башын чайкап Желтаман
2489 Басууга келбей калганы.
2490 Багыштын аты Суркийик
2491 Барып тууга бир тийип
2492 Жедигер аты чыкканы,
2493 Желектүү тууну жыкканы.
2494 «Багыштын аты чыкты — деп,
2495 Бай Җакып туусун жыкты!» — деп,
2496 Азиянын калкына
2497 Азыр болду ушу кеп.
2498 «Тууганым, Багыш, соогат! — деп,—
2499 Душмандын баарын жогот!» — деп,
2500 Бай Җакып байге башында,
2501 Бая Балта чалы кашында.
2502 Отуз бир атта байге бар,
2503 Ойротто мындай кайда бар!
2504 Отуз бир ат байге алыптыр,
2505 Акбалтанын Көкчолок
2506 Отуз бир болуп калыптыр.
2507 Алты кара, сексен кой
2508 Акбалта айдап алыптыр.
2509 «„Соогат“ дедиң, байым — деп,—
2510 Айтарга менин жайым — деп,—
2511 Беш жүз жылкыңы өзүң ал,
2512 Кой дегениң канча мал,
2513 Айдаарга бизде болбойт ал.
2514 Кут кылсын кудай тоюңду,
2515 Өзүң алчы коюңду.
2516 Беш жүз кызыл нарыңды,
2517 Эсеп кылып, санап бер
2518 Эки төө алтын-зарыңды.
2519 Аксакалым ат минсин,
2520 Топ башылар тон кийсин.
2521 Айылдан келген адамдар
2522 Алтынды сатып пулдасын,
2523 Арам жемсөө жигиттер
2524 Бирин бири бурдасын.
2525 Наадан адам билбейт го,
2526 Акыр ушу жалганга
2527 Өмүр сүрүп турбасын».
2528 Аны айтып эр Багыш
2529 Келди Җакып байына.
2530 Казак, кыргыз, катаган —
2531 Баарыбыз бир атадан.
2532 Атабыздын сөзү бар,
2533 Өзүбектин өзү бар.
2534 Карыганда бир мерсент,
2535 Бай Җакып бала көрүптүр,
2536 Ат коюучу кези бар.
2537 Кыпчактардан Байжигит,
2538 Кыргыздардан Элеман,
2539 Анжыяндык Куртка чал,
2540 Аргындан Каракожо бар,
2541 Нойгуттардан Акбалта,
2542 Ногойлордон Эштек бар.
2543 Түрк уулунан Абдылда,
2544 Өзүбектен Дамулда,
2545 өзүлөрү олтурду.
2546 Катагандан Мунар бий,
2547 Карк алтын — дилде сарпай кий,
2548 Ак сакалдан алтооң кий.
2549 Кара сакал, кер мурут
2550 Калгандарга бир-бир тон.
2551 Үч сарпайы чыгарды,
2552 Үлкөндөргө ыйгарды.
2553 Кийген тону жарашты,
2554 Бирин бири карашты.
2555 Бай Җакып баланы алыптыр,
2556 Этегине салыптыр.
2557 Ээрчий басып Чыйырды
2558 Эки кымкап алыптыр,
2559 Элүү дилде — кызыл пул
2560 Колуна кармап салыптыр.
2561 «Ат коюңар!» — деп, айтып,
2562 Аксакал Җакып кеп айтып,
2563 Көптүн келди кашына.
2564 «Ат асмандан дечү эле,
2565 Җакшы ат коёр бекен?» —деп,
2566 Көзүн салып бай Жакып
2567 Аяк менен башына.
2568 Олтурган эрлер дегдеди,
2569 Оозуна бир ат келбеди.
2570 Ат коё албай алдырап,
2571 Акылмандын баарысы
2572 Карап турду жалдырап.
2573 Ак күлөлүү дубана .
2574 Асасы колдо шалдырап,
2575 Кайдан келди жан билбейт,
2576 Пайда болду дубана,
2577 Байкап көрдү буларга:
2578 «Сонундан тонду кийипсиз,
2579 Чогулуп баарың кирипсиз,
2580 Барбы мында жумушуң?
2581 Баарың бирдей сабыркап,
2582 Кандай токтоп турушуң?
2583 Айтыңарчы, угайын,
2584 Оболу сизден сурайын»,—
2585 Дубана жооп сурады.
2586 Бердике берди жообун:
2587 «Ат коюп берсең балага
2588 Алар элен, дубанам,
2589 Бул адамдардын сообун!
2590 Бабасы Бакыр кан — деди,—
2591 Жакып деген бу киши
2592 баласыз жүргөн жан — деди.—
2593 Җерге сыйбайт малы көп,
2594 Коюп берсең бир жакшы ат
2595 Кубангандай асман-көк.
2596 Җеткен элүү жашы — деп,—
2597 Җеке мерсент ушу — деп,—
2598 Ат коё албай көпчүлүк
2599 Камалып турган тушу» — деп,
2600 Бердике сүйлөп салганы.
2601 «Берген болсоң уруксат,
2602 Мен коёюн атын» — деп,
2603 Дубана сүйлөп калганы.
2604 «Ат коюңуз акыр» — деп,
2605 Адамдын баары чуу этти.
2606 «Баш жагына „мем“ келсин,—
2607 Байгамбардын сүрөтү,
2608 Ортосуна „нун“ келсин,—
2609 Олуянын сүрөтү,
2610 Аягына „сен“ келсин,—
2611 Арстандардын боруму.
2612 Арты кайда кетти экен
2613 Ал үчөөнүн оруну?»
2614 Окуп билди „Манас“ — деп,
2615 Оозуна келди шондой кеп.
2616 Ат коюлду «Манас» — деп,—
2617 «Алда таала сактасын,
2618 Ар балаадан калас!» — деп,
2619 Бата кылды баарысы,—
2620 Жашы менен карысы.
2621 «Аты жакшы болду — деп,—
2622 Айтканда көңүл толду» — деп,
2623 Ата-энеси кубанды.
2624 Алып турган энеси ,
2625 Алтындуу кымкап — буларды,
2626 Жаба салды дубана.
2627 «Алдым дагы, бердим» — деп,
2628 Алиги көргөн дубана
2629 Кайта берди буларга.
2630 Катагандын Урмат бай
2631 Карыясы алганы,
2632 Кашкардын Калматакунга
2633 Тондун бири калганы.
2634 Кабар ал ушу сөзүнөн,
2635 Карап турган дубана
2636 Кайып болду көзүнөн.
2637 Ат коюлуп, той тарап,
2638 Җер-жерине кеткени.
2639 арадан жети жыл өтүп,
2640 Сегизге Манас жеткени.
2641 Сегиз жылдын быягы,
2642 Бала да болсо башында,
2643 Быйыл сегиз жашында,
2644 Бендеден башка сыягы.
2645 Эркелетип энеси,
2646 Аркалап жүрдү атасы.
2647 Аркалабай не кылсын,
2648 Артында жалгыз ботосу.
2649 Ар мүчөсүн караса
2650 Адамдан башка жотосу.
2651 Кээ бир күнү караса,
2652 Кездей белин буунат,
2653 Керели кечке жуунат.
2654 Кете берет бир күнү
2655 Билгенин кылып, турбастан,
2656 Жүрүп кетет кээ бирде
2657 Бир ай да колун жуубастан.
2658 Арам, адал түк билбейт,
2659 Ар бир түрлүү иш кылат,
2660 Ага-инисин көзгө илбейт,
2661 Болуп турат кээ күнү
2662 Байлоодо буудан мингендей,
2663 Басып кетет кээ күнү
2664 Байлатпаган жиндидей.
2665 Улук мазар дегенди
2666 Кыйык атып Ойногон,
2667 Кыялына келгенин
2668 Кылбай асты койбогон.
2669 Балдарды көрсө жыйыптыр,
2670 Мазарды көрсө кыйыптыр.
2671 «Бай Жакыптын бул уулу
2672 Бир балакет кылат» — деп,
2673 Калайык ушак кылыптыр.
2674 Дубана көрсө уруптур,
2675 Асасын тартып алыптыр,
2676 Азапка бөөдө салыптыр.
2677 Андайын көргөн эл-журту
2678 «Акыр балаа кылат» — деп,
2679 Айындашып калыптыр.
2680 Кожону көрсө коркутат,
2681 Бир сабада кымызды
2682 Колуна берсе бир жутат.
2683 Акылы кетип, аз болбойт,
2684 Жарым челек аракты
2685 Жалгыз ичсе мас болбойт.
2686 доргону көрсө токмоктойт,
2687 Җамбы тийсе колуна
2688 Чака пулча токтотпойт.
2689 Баркын билбейт дүйнөнүн,
2690 Бай Жакып байкап күйгөнү.
2691 Баары сөзүн бай Җакып
2692 Байбичеге сүйлөдү:
2693 «Аңдасам, балаң акыл аз,
2694 Җөнүн таппайт, дөөлөт мас,
2695 Тил азар деймин, динге кас.
2696 Мал азабын балага
2697 Бир тарттырып көрөлү,
2698 Жайлоодогу койчуга
2699 Алты ай малай берели,
2700 Эркелетип олтурбай
2701 Катыктырып көрөлү.
2702 Сөз айтууга жатыксын,
2703 Сөөгү бышып катыксын.
2704 Малдын баркын билгизип,
2705 Малай кылып киргизип,
2706 Дүйнө баркын билгизип,
2707 Түккап барып киргизип,
2708 Ошпур деген койчу бар,
2709 Оңдоп койсун ушулар».
2710 Ал акылды бай Җакып
2711 Байбичеге айтып салганы,
2712 «Макул экен бу сөз» — деп,
2713 Байбиче кабыл алганы.
2714 Чакырды Жакып баланы,
2715 Бай Жакыптын балага
2716 Мал бактыруу талабы.
2717 «Карыгамын атаң — деп,—
2718 Кагылайын ботом — деп,—
2719 Җылкы, төө — малым бар,
2720 Карып калдым, мал табар
2721 Кайда менин алым бар,
2722 Араң бир жүз коюм бар,
2723 Ошпур деген бир бай бар,
2724 Алты ай баксаң козусун,
2725 Коюбузга кошумча
2726 Кой берер — деп, оюм бар.
2727 Бабаң Җакып мен — деди,—
2728 Балам, мал табар кезиң, сен — деди,—
2729 Барып Ошпур козусун
2730 з күнү багып бер» — деди.
2731 Җооп берди баласы,
2732 Жоругу бөлөк Манасы:
2733 «Ошпур кайда бай? — деди,—
2734 Баласы жок, малы көп,
2735 Ол курган кандай жан? — деди,—
2736 Ачка кылып койбосо,
2737 Җеткирип мени сал — деди. —
2738 Бай бекен малы мол? — деди,—
2739 Арасы канча жол?» — деди.
2740 Анда Җакып кеп айтат,
2741 «Арасы күндүк» — деп айтат.
2742 «Кой берүүчү бай болсо,
2743 Андан не үчүн качайын
2744 Җегениме май болсо,
2745 Орун, төшөк, жай болсо.
2746 Чоң эмесмин, баламын,
2747 Җообуңду, ата, аламын,
2748 Токтобоймун, барамын.
2749 Мени коюп, атаке,
2750 Өз алыңды карагын».
2751 Бармакка бала кубанды,
2752 Бай Җакып келип токутту
2753 Кула чабдар кунанды.
2754 Ээрчитип Җакып алганы,
2755 Эрмек кылып баланы,
2756 Өз койчусу Ошпурдун
2757 Короосуна барганы.
2758 «Барсыңбы Ошпур, бай? — деди,—
2759 Жатырсыңбы жай? — деди.—
2760 Ошпур бай, күттүң далайды,
2761 Алып келдим мен сизге
2762 Козу багар малайды».
2763 Ошпур үйдөн чыкканы,
2764 Жакыптын сөзүн укканы,
2765 «Түшүңүзчү аттан» — деп,
2766 Чылбырынан тутканы.
2767 Аттан түшүп Жакып бай,
2768 Акылдашты жайма-жай.
2769 Ал айылда бар экен,
2770 Атасы кыргыз Кадообай,
2771 Анын бардыр бир уулу,
2772 Баласынын аты Чегебай.
2773 «Манас менен Чегебай
2774 Козу баксын жайма-жай».
2775 Жакып бай айтты ушуну,
2776 «Баксын — деди —козуну».
2777 Ошпур менен Кадоого
2778 Баланы багып, кароого:
2779 «Кээде ач болсун, кээде ток,
2780 кеби тийсе, ур да сок.
2781 Катыксын — деп — баламды» —
2782 Кан Җакыптын талабы.
2783 Җашырып айтып Жакып бай,
2784 Кайтты үйүнө жайма-жай.
2785 Кандай кылат єөзүн ук
2786 Кадыр алда бир кудай.
2787 Кайтып Жакып кеткенин,
2788 Манастын көргүн неткенин,
2789 Арасынан булардын
2790 Җетинчи күнгө жеткенин.
2791 «Чеге бала-чором — деп,—
2792 Җеке менин жором — деп,—
2793 Җүр козуга баралы,
2794 Җүдөтпөй малды багалы».
2795 Козусун айдап кобурап,
2796 Тоону көздөй жобурап,
2797 Баланын сөзүн сөздөшүп,
2798 Бара жатыр бул экөө
2799 Бадалдуу тоону көздөшүп.
2800 Козусун балдар жайыптыр,
2801 Колуна чыбык алыптыр.
2802 Каршы алдынан бир бөрү
2803 Качырып чыга калыптыр.
2804 Карышкыр — деп,— бөрү — деп,
2805 Кабарын мурда укпаган,
2806 Җашы жеткен тогузга,
2807 Карыш үйдөн чыкпаган.
2808 Көзүн Манас салганы,
2809 Баса калып козунун
2810 Көтүн жулуп алганы.
2811 «Бул немине шумдук?» — деп,
2812 Көрүп айран калганы.
2813 Манас туруп кеп сурайт,
2814 Он бирдеги баладан
2815 «Бул немене?» — деп, сурайт.
2816 Көрө салып Чегебай:
2817 «Атасынын көрү — деп,—
2818 Аты мунун — бөрү — деп,—
2819 Коё берсе эркине
2820 Кете берет тоо жакка
2821 Бу козунун баарын жеп».
2822 Чегебай айгай салганы,
2823 «Кыйкырганың немене?
2824 Кыңк этпегин дегеле.
2825 Бөрү болсо нетер? — деп,—
2826 Карды тойсо кетер» — деп,
2827 манас айтып салганы.
2828 «Козуга убал болор — деп,—
2829 Баарын жесе капырдын
2830 Карыны араң толор» — деп,
2831 Бала чурап калганы.
2832 Бара жаткан балага
2833 Бөрү көзүн салганы.
2834 Кайрат кылды күркүрөп,
2835 Кайра качты Чегебай,
2836 Кара бою дүркүрөп.
2837 «Коркоксуң кайра качтың — деп,—
2838 Акылыңдан шаштың — деп,
2839 Кужуру кайнап эр Манас;
2840 «Кулагынан алайын,
2841 Өлбөгөн жерде калайын.
2842 Мунун атын бөрү дейби? — деп,—
2843 Адамды бөрү жейби?» — деп,
2844 Кашына чуркап барганы.
2845 Көтөрүп алып козуну
2846 Качып карышкыр кеткени.
2847 Чала-була куйруктап,
2848 Кууган менен жетпеди.
2849 Тогузунда коркпогон
2850 Эрдиги эмей неткени?
2851 Көтөргөн бойдон көк бөрү
2852 Тоодон ашып кеткени.
2853 Токтобостон кубалап,
2854 Капчал улуу зоо экен,
2855 Көз учкан бийик тоо экен,
2856 Карышкыр кирип кеткени,
2857 Козунун канын кубалап,
2858 Артынан Манас жеткени.
2859 Җетип барып караса:
2860 Аттары бар канаттуу,
2861 Адамдан башка санаттуу,
2862 Аргымак, бедөө минишкен,
2863 Аземдүү тонду кийишкен
2864 Бир үңкүрдө кырк киши,
2865 Бир өтөктө жык киши.
2866 Аларды көрүп алганы,
2867 Жартысын жеген козусун
2868 Жанына байлап салганы.
2869 Козусу аман маарап тур,
2870 Козуга Манас карап тур.
2871 «Жартысын жеп козунун
2872 Көтөрүп алып кетти — деп,—
2873 Көрдүм эле көз менен,
2874 бу козуга нетти? — деп,—
2875 Көтөрүп келип козумду
2876 Карышкыр кайда кетти? — деп,—
2877 Кана, карап турган адамдар,
2878 Айтыңарчы кепти?» — деп,
2879 Бала минтип сурады.
2880 «Көпкөрүнөө көзүмчө
2881 Төгүлдү козу каны — деп,—
2882 Өлгөндөй болду жаны — деп,—
2883 Эми келип бу жерден
2884 Эч бир жерде тагы жок,
2885 Тирүү көрдүм аны — деп,—
2886 Мына тирүү турат козум — деп,—
2887 Сураганым ушу» — деп,
2888 Бала токтоп калганы.
2889 Баягы турган кырк адам
2890 Балага көзүн салганы.
2891 «Козуңду алган бөрү — деп,—
2892 Коркпогун, балам, көөнүң — деп,—
2893 Тагы барбы козуңда,
2894 Жараты барбы ушунда?
2895 Карап турсуң коюңду,
2896 Бизди кимге өлчөйсүң оюңда?
2897 Казатка кудай чыгарган
2898 Кайратың турат боюңда.
2899 Коркпой сөздү тыңда — деп,—
2900 Козуң турат мында» — деп,
2901 Балага сөздү салганы.
2902 Көрүп туруп эр Манас
2903 Көңүлү айран калганы:
2904 «Кайтарган козум көп — деди,—
2905 Бир козумду көтөргөн
2906 Бөрүнүн түрү көк — деди.—
2907 Козунун жармын бөлдү эле,
2908 Көзүмчө козум өлдү эле,
2909 Ит сүрөттүү, тик кулак,
2910 Бир кулач жерди бир чурап,
2911 Козума бөрү жеткени,
2912 Козуну кызыл кан кылып,
2913 Көтөрө качып кеткени.
2914 Таштуу кырдан ашты эле,
2915 Жалгыз менден качты эле,
2916 Жаны чыгып шашты эле.
2917 Бөрү кайда кетти? — деп,—
2918 Бөлөкчө кылба кепти — деп,—
2919 Бу сиздерге нетти? — деп,—
2920 Кууп келдим бөрүнү,
2921 бөрү качып сиздерге
2922 Салган экен жөнүнү.
2923 Артынан кууп мен келсем
2924 Адам болуп калыпсыз.
2925 Алып келип козумду
2926 Аман байлап салыпсыз.
2927 Ар борумуң бир бөлөк,
2928 Кайдан келген калыксың?
2929 Көрдүңөрбү бөрүнү?
2930 Көрүнүп кетсе сиздерге
2931 Көргөзүп кой жөнүнү?»
2932 Адамдар анда кеп айтат,
2933 «Аңдап көр, балам,— деп — айтат:
2934 Бөрү болгон биз — деди,—
2935 Бөлөкчө жансыз сиз — деди.—
2936 Кызыр Илияс деген бар,
2937 Сизди кырк күндөн бери издеди.
2938 Кырк чилтен деген биз — деди.—
2939 Козуңа салган тиш — деди,—
2940 Тиш орду барбы из?» — деди.
2941 Анда Манас кеп сурайт:
2942 «Кандайлыктан адамдар
2943 Карышкыр болдуң? — деп сурайт.—
2944 Карышкыр болгон кайсыңыз,
2945 Кайсы экенин айтыңыз?
2946 Кана, көк бөрү болчу көрөйүн,
2947 Көңүлүм анан бөлөйүн».
2948 Кырк чилтендин бирөвү
2949 Бир силкинип шо жерде
2950 Көк бөрү боло калганы,
2951 «Бирде бөрү, бирде адам,
2952 Анык сонун экен» — деп,
2953 Көөнүнө бала алганы.
2954 Көт жагынан Чегебай
2955 Бала келип калганы,
2956 Манас менен кырк чилтен
2957 Баарына көзүн салганы.
2958 Маарап турган козуну,
2959 Аман көрүп ушуну
2960 Айран азыр калганы.
2961 Аял-уял сөзү жок,
2962 Кырк чилтен айтып салганы:
2963 «Баланын аты Чеге — деп,—
2964 Мындан кийин мунун:атын Чеге дебе — деп,—
2965 Кутман болор сага — деп,—
2966 Дартыңа болор даба — деп.—
2967 «Кутубий» болуп атанат,
2968 кудаанын атын жат алат.
2969 Отуз тогуз жолдошуң,
2970 Алардын аты колдо — деп,—
2971 Олтурбайбыз бул жерде,
2972 Җүрөлүк энди жолго» — деп,
2973 Кайып болду көзүнөн.
2974 Кыпындай неме калбады
2975 Кырк кишинин өзүнөн.
2976 Эки бала энтелеп,
2977 Козусун алып жетелеп,
2978 Келди тоонун башына,
2979 Көп козунун кашына.
2980 «Җана көргөн көп киши
2981 Куп сыйлады мени — деп,—
2982 Кутубий деди сени — деп,—
2983 Белги калбай жоголду,
2984 Бекер эмес өздөрү,
2985 Бек айбат экен сөздөрү.
2986 Колу тийди алардын,
2987 Козу соо болгон жок.
2988 Кой, ушуну соёлу,
2989 Этин жейли, тоёлу.
2990 Ата-энебиз сураса
2991 Аларга айтпай коёлу».
2992 Акылдаша салышты,
2993 Козуну союп алышты.
2994 Жагарына оту жок,
2995 Айран азыр калышты.
2996 «Бу козуну сойдук — деп,—
2997 Сойгон менен ушуну
2998 От таба албай койдук»— деп,
2999 Җыйып алды жыгачты,
3000 Ойсуратты отунду,
3001 От таба албай отурду.
3002 Ошонгуча болбоду,
3003 Белине балта байлаган,
3004 Беш таначар айдаган
3005 Бир чал келип калганы,
3006 Балдарга көзүн салганы:
3007 «Кандай бейбаш баласың,
3008 Бекеринен не үчүн
3009 Козу союп саласың?
3010 Эне-атаңа айтамын,
3011 Айтып коюп кайтамын!»
3012 Абышка жолго салганы,
3013 Оттугу бар жанында,
3014 Бастырарда абышка
3015 бала тура калганы,
3016 Ат жылоодон алганы.
3017 «Абышкам токто, от бер»— деп,
3018 Асылып бала калганы.
3019 Абышка жайын сурасаң
3020 Алтай тыргоот калмагы,
3021 «Үтүгүңө шоодай»— деп,
3022 Үтүрөйүп бу калмак,
3023 Үксөңдөгөн куу калмак
3024 От бербеди балага.
3025 Тогуз жашар баланын
3026 Толук ачуу келгени,
3027 Курдан кармап алганы,
3028 Оодара тартып атынан,
3029 Чалды жерге салганы.
3030 Чал жыгылды чалкадан,
3031 «Җүрөк, боору үзүлүп,
3032 Җүдөгөн чал өлөт»— деп,
3033 Жанындагы Кутубий
3034 Җөлөп калды аркадан.
3035 Чалдын көзү сүзүлүп,
3036 Кур белинен үзүлүп.
3037 Оттук менен бычагын
3038 Кыжыры кайнап кычаган
3039 Кыраан Манас жаш бала
3040 Чалдан тартып алганы.
3041 Анда Манас кеп айтат,
3042 Ачуу келип бек айтат:
3043 «Чагып бер десем чакмакты,
3044 Көрбөдүм сендей акмакты!
3045 Айтып бар — деп — Ошпурга»,—
3046 Ачуу келип ошого:
3047 «Айдайсың тана мал — деди,—
3048 Алдың каткан чал — деди,—
3049 Айтып барып Ошпурга
3050 Мага билгениң кылып сал — деди.—
3051 Сенин танаңндын бирин соёюн,
3052 Тамашага коёюн.
3053 Аларсың Жакып байдан — ден,—
3054 Ачуулансам бир жолу
3055 Көчүрөм ушу жайдан — деп,—
3056 Көз жеткен жердин баарынан
3057 Көрбөдүм сендей айбан — деп,—
3058 Айтып барып байыма
3059 Талабына жет — деди,—
3060 Тарпың калбай өлөсүң,
3061 Чал аттанып кет — деди.—
3062 оттук, бычак, куруңуз,
3063 Олжо бизге мунуңуз,
3064 Оолак кет, эрте туруңуз!»
3065 Бул абышка кеп сурайт,
3066 «Бурут кимдин баласы,—
3067 Җөнүн айтчы?»— деп сурайт.
3068 Анда Манас кеп айтат,
3069 Ачуусу келип бек айтат:
3070 «Ата жөнүм сурабай, ‚
3071 Аттангын чалым»— деп айтат.
3072 Корккондон чалы компоюп,
3073 Аттанып алып зомпоюп,
3074 Оттук, курдан айрылып,
3075 Ошпурду көздөй сумсайып,
3076 Чалдын жөнөп кеткенин,
3077 Балдардын көрдүң неткенин.
3078 Сараймандын айлы экен,
3079 Саламат экен атасы.
3080 Эки жүз козу сугарып,
3081 Козусун жайып чыгарып,
3082 Кемирчек казып алыптыр,
3083 Бул экөөнүн кашына
3084 Алар төрт бала келип калыптыр.
3085 Төртөө боюн теңешип,
3086 Төмөндөн келет кеңешип:
3087 «Бу козу оттоочу жер эле,
3088 Бир жагы токой чер эле,
3089 Чендетпейлик черине,
3090 Келтирбейлик буларды
3091 Козу оттоочу жерине.
3092 Экөөн койсок ыйлатып,
3093 Эзип, жанчып кыйратып,
3094 Үйлөрүнө барар — деп,—
3095 Ушу жерге келиштен
3096 Үмүтүн үзүп салар деп, —
3097 Короосуна барар — деп,—
3098 Коркуп кетип калар» — деп —
3099 Төрт бала келе калганы,
3100 Аксакалы Айнакул,
3101 Жанындагы Кутмандын
3102 Төшүнө минип алганы.
3103 «Төрөм кантер экен?» — деп,
3104 Чегебай көзүн салганы.
3105 Төрө демек бир кыял
3106 Оюна келе калганы.
3107 «Ой, бачагар, тургун» — деп
3108 Ону барып жаш Манас
3109 Җыга тартып салганы.
3110 Тура калып Манаска
3111 Жудурук коюп калганы,
3112 Башты көздөй туштады,
3113 Манас туруп муштады.
3114 Айнакул калба баштады,
3115 Манас башка койгондо
3116 Башы үзүлө таштады,
3117 Эки көзүн жаштады.
3118 Эстен танып далдайып,
3119 Айнакул калды шалдайып.
3120 «Ойногонго нетти? — деп,—
3121 Ооп эсиң кетти —деп,—
3122 Ойлонбостон айтасың
3123 Оозуңа келген кепти — деп,—
3124 Өз кылганың өзүңө,
3125 Җетип келип баскыдай
3126 Не көрүндү көзүңө?»
3127 Муну айтып эр Манас,
3128 Жакасынан сүйрөдү.
3129 «Җаным чыгат, кокуй»— деп,—
3130 Жалынып бала сүйлөдү.—
3131 «Сынганго окшойт башым — деп,—
3132 Чыкты көздөн жашым»— деп,
3133 Тура албады ордунан.
3134 «Тур»— деп келип бу Манас
3135 Көтөрдү анын колунан.
3136 Урууга келген үч бала
3137 Манастын кирди соңунан.
3138 Бирөө кармап солунан,
3139 Бирөө кармап оңунан,
3140 Бирөө келип жабышып,
3141 Түшпөдү Манас жонунан.
3142 Ачууланып Манастын
3143 Түгү тешти тонунан.
3144 Камтый кармап үчөөнү
3145 Урду жерге колунан.
3146 Төртөө бирдей ыйлады,
3147 Төгүп жашын тыйбады.
3148 «Төрө мени дегин — деп,—
3149 Козунун этин жегин»— деп,
3150 Төртөвүн Манас сыйлады.
3151 Шишкебек кылып козуну,
3152 «Жегин — деди — ушуну».
3153 Куйрук менен башыны,
3154 Куп жедирди ушуну.
3155 «Тойдуңарбы кардыңар?
3156 кардың тоюп алган соң
3157 Үйгө не үчүн бардыңар?
3158 Алты бала чогулдук,
3159 Нак ушу жерге жатабыз,
3160 Ашык оюн атабыз»,
3161 Аны айтып бу Манас
3162 Козусун кошуп алганы,
3163 Коркутуп антип салганы,
3164 Балдардын баарын кетирбей,
3165 Конуп жатып алганы.
3166 Түн ортосу болгондо
3167 Кобо калып бу Манас
3168 Жана бир козу кармады,
3169 Балдарына сойдурду,
3170 Баягы турган алтовун
3171 Шишкебекке тойдурду.
3172 Балдарды минтип майтарып,
3173 Басып жүрөт уктабайт,
3174 Козуларын кайтарып.
3175 Саргарган таң чыгыптыр,
3176 Дагы кармап бу Манас
3177 Бир козуну жыгыптыр,
3178 «Ач болобуз эртең» — деп,
3179 Ойготту эле баарысын,
3180 Бешөө турду темтеңдеп,
3181 «Бачымыраак бышыр»—деп
3182 Манас шашат энтеңдеп.
3183 Шишкебегин сайышып,
3184 Козуларын жайышып,
3185 Алты бала турушту,
3186 Андай кылды жумушту.
3187 Айылдагынын баарысы
3188 Кечээ кечтен бер жакка
3189 Козу издешип курушту.
3190 Койдун баары маарашып,
3191 «Козу кайда кеткен? — деп,
3192 Бай Жакыптын баласы
3193 Манас түпкө жеткен»— деп,
3194 Кокту, кырдан карашып,
3195 «Кеткен экен шум балдар
3196 Айыл таппай адашып»,
3197 Ошпур айтып ушуну,
3198 Атка минип алыптыр,
3199 Айгайды кырга салыптыр.
3200 Саламаттын айылы
3201 Санаалары бузулуп,
3202 Козусу үчүн кысылып,
3203 «Төрт балага неткен? — деп,—
3204 Адашып булар кеткен — деп,—
3205 Кыргандыр го кыйласын,
3206 Карышкыр түпкө жеткен» — деп,
3207 Аттуу-жөөлүү болушуп,
3208 Адырдан издеп тепеңдеп,
3209 «Алда эмне болду экен?
3210 Аман тапсак экен» — деп,
3211 Алар дагы санап жүр,
3212 Ар коктудан карап жүр.
3213 Алмалынын жылгада,
3214 Алыс жерден караса,
3215 Айдап алып козуну
3216 Алты бөрү талап жүр.
3217 «Кудай уруп коюптур,
3218 Козунун көзүн оюптур.
3219 Кырып жүрөт ана — деп,—
3220 Кызталак балдар кана?»— деп,
3221 Саламат айлы баарысы,
3222 Бу жактан келет кыйкырып
3223 Кадоо, Ошпур карысы.
3224 Туш-тушунан сабалап,
3225 Атуу, жөөлүү бабалап,
3226 Җетип келип караса Ҥ
3227 Карышкыр түгүл таш да жок,
3228 Бая, балдарынан башка жок.
3229 Он-он беши жыйылып,
3230 Чогулушуп турады,
3231 «Не кондуңар мында?»— деп,
3232 Жаш балдардан сурады. :
3233 «Береги Ошпур байдын мглайы
3234 Ойрон кылды далайды!
3235 Үч козуну сойду — деп,—
3236 Үйүбүзгө жибербей,
3237 Конуп жат деп, койду» — деп,
3238 Балдар сөзүн салганы.
3239 Байдын бирөө Саламат
3240 Байкап туруп бу кебин,
3241 Айран азыр калганы.
3242 «Конгонуңар талаа — деп,—
3243 Козуну бөлүп сана»— деп,
3244 Конгон жерин карады.
3245 «Сана» деген Саламат,
3246 Жанында кыйла жамагат.
3247 Эсен, түгөл козусу.
3248 Энди Ошпурга кеп айтат:
3249 «Эсебин ал козуңдун,
3250 козу эсебин алууга
3251 Мен сенден мурун озундум».
3252 Саламат айтып салганы,
3253 Кадоо менен Ошпур бай
3254 Козусун санап алганы.
3255 «Аман-эсен жуда — деп,—
3256 Апкаарышып жаш балдар
3257 „Манас козу сойду *— деп,
3258 Калп айтышты булар»— деп,
3259 Козуларын бөлүштү,
3260 Айдап-кырып жүргөнүн
3261 Алыстан алар көрүштү.
3262 Карыялар кеп айтат,
3263 «Бу кандай кеп? — деп айтат.—
3264 Алты бөрү аралап,
3265 Җүрөт эле козуну,
3266 Анык көрдүк ушуну.
3267 Келсек алты бала — деп,—
3268 Ары-бери ойлонуп
3269 Көңүлүм болду ала — деп,—
3270 Алыстан бизге көрүнгөн
3271 Алып-жулуп ыргыткан
3272 Ач бөрүлөр кана?»— деп,
3273 Акылдашты чалдары.
3274 Айдап алып козусун
3275 Айылга барды балдары.
3276 «Айтор, бир шумдук экен»— деп,
3277 Алар да айран калганы.
3278 Чал чогулуп турганда
3279 Баягы, Баянчор калмак барганы.
3280 Ошпур байга кеп айтат:
3281 «Тааптырсың малайды,
3282 Малайың кылар далайды!
3283 Тогуздагы бала экен,
3284 Тозоку болчу жан экен,
3285 Онго жакын бала экен,
3286 Ойрон болчу жан экен.
3287 Үрпөйгөндө кайраты
3288 Үрүстөмдөй бар экен.
3289 Жетимиш төрт жашым — деп,—
3290 Җерге кире таштады
3291 Серпкенинде башым — деп,—
3292 Оодарып аттан алды — деп,—
3293 Ойрон болор чагымда
3294 Жанындагы бир бала
3295 Жакшы жөлөп калды — деп,—
3296 Жалган дебе мунумду,
3297 тартып алды курумду.
3298 Оң жактан салды кучакты,
3299 Оодарып тартып алды го
3300 Оттук менен бычакты.
3301 Алып бер малайыңдан — деп,—
3302 Бузук сүйсөң, бурутум,
3303 Бычагын тартып алармын
3304 Мен да далайыңдан»— деп,
3305 Баянчор айтып салганы.
3306 «Бар болсо, алып берем» — деп,
3307 Ошпур жөнөп калганы.
3308 Җамыратып козуну,
3309 Җалдыратып көзүнү,
3310 Байкап тургун Ошпурдун
3311 Балага айткан сөзүнү:
3312 «Кандай курган баласың?
3313 Келгениң сегиз күн болду,
3314 Калбаны мынча саласың!
3315 Карып калган калмактын
3316 Үзүптүрсүң куруну,
3317 Калмак келип турбайбы
3318 Катуу салып сүрүнү.
3319 Ойноп алсаң бере гой
3320 Оттук менен бычагын.
3321 Ушу бейлиң бар болсо,
3322 Сени ойрон кылып бычамын!
3323 Бере гой Манас балам,— деп,—
3324 Мен дагы абийир: алам»,— деп,
3325 Ошпур чал айта салганы.
3326 Одурайып бетине
3327 Манас карап алганы.
3328 «Мен кечээ алдым жаңы олжо — деп,—
3329 Менин бербесимди болжо — деп,—
3330 Олжону берип болобу?
3331 Ошентсе Манас оңобу!
3332 Чал сүйөнөт чалдарга,
3333 Бөлүп берип койгомун
3334 Жанымдагы балдарга.
3335 „Бергин“— десең, Ошпур бай,
3336 Калаба салып көрөмүн,
3337 Калмагыңды өлтүрүп,
3338 Кунун байлап беремин».
3339 Муну айтып жаш Манас
3340 Баянчорго жеткени,
3341 Айбатына тура албай
3342 Аттана качып кеткени.
3343 Артынан кууп Манасы,
3344 аттууга жөө жетпеди.
3345 Манаска Ошпур бата албай,
3346 Батынып кебин айта албай:
3347 «Курган кандай бала? — деп,—
3348 Мени кууратмакка бай Жакып
3349 Берген экен мага — деп,—
3350 Бай Җакыпка барайын,
3351 Мунун баянын айтып салайын,
3352 Куу баладан кутулуп,
3353 Анан тынчтык алайын».
3354 Аны ойлонуп Ошпур бай,
3355 Бай Җакып көздөй жөнөлдү.
3356 Эртеси жок кечинде,
3357 Кечки дигер кезинде
3358 Барды Җакып байына.
3359 Бакдөөлөт менен Чыйырды —
3360 Амандашты баарына.
3361 «Балаң кандай жүрөт?» — деп,—
3362 Байбиче келди жанына.
3363 «Аман-эсен акыр — деп,—
3364 Билгенин кылып жатыр — деп,—
3365 Өзүңөрдөн кой багып
3366 Мен бир жүргөн бакыр — деп,—
3367 Коё берсем оюна
3368 Козу менен коюңду
3369 Түгөткүдөй такыр — деп,—
3370 Албасаңар, болбос — деп,—
3371 Ал коюңдан койбос — деп,—
3372 Айдап коюң бөлдү — деп,—
3373 Аз күнү койсоң угасың
3374 Аксакал Ошпур өлдү деп!»
3375 а сөзүн айтып салганы,
3376 Аңдап билип байбиче,
3377 Бай Җакыпка барганы:
3378 «Кутула албай жүрсүңбү
3379 Урган жалгыз баламдан?
3380 Бассам муунум бошонуп,
3381 Балам кетпейт санаамдан.
3382 Кутула албай жүрсүңбү,
3383 Көргөн жалгыз караңдан?
3384 өп чочунам шол жерде
3385 Калмак деген арамдан.
3386 Калмактын калың жеринде,
3387 Алтайдын арбын элинде,
3388 Азыр коюң Туушаң тоонун белинде.
3389 Тентек өскөн балаң бар,
3390 „Телмирип жүрөт бекен?“— деп,
3391 көңүлүмдө алаң бар.
3392 Алып келгин баламды,
3393 Сактатпаймын талааңнды!»
3394 Байбиче сүйлөп салганы,
3395 Байкап туруп бу кепти
3396 Бай Җакып оюна алганы.
3397 а күнү анда конгону,
3398 Эртеңки жарык болгону.
3399 Баланын алды кунанын,
3400 Баянын билди булардын,
3401 «Баламды алып келейин,
3402 Байбиченин колуна
3403 Соо-саламат берейин.
3404 Ошпур байым, жүргүн» — деп,
3405 Ойду-тоону ойлонуп,
3406 Бай Җакып жолго салыптыр.
3407 Ошо күнү кечинде
3408 Ошпур байдын айлына
3409 Бай Җакып жетип алыптыр.
3410 Атасы Жакып кеп айтат:
3411 «Айланайын каралдым,
3412 Бери келгин — деп, айтат.—
3413 Козу бакпай коюпсуң,
3414 Бир айча да болгон жок,
3415 Бир түндө үчтөн союпсуң.
3416 Урупсуң кары калмакты,
3417 Калмак ойлоп кетиптир
3418 Мени бир балаага салмакты».
3419 Бай Жакып айтып салганы,
3420 Манас угуп алганы.
3421 «Немине дейсиң ата?»— деп,—
3422 Бала көзүн салганы:
3423 «Корголоп жүрүп күн көрбөй
3424 Коё койсом, не болор?
3425 Качып жүрүп күн көрбөй,
3426 Катылышса көрөрмүн,
3427 Каза жетсе алдадан
3428 Кандай да болсо өлөрмүн!
3429 Калмактан мени кач дебей,
3430 Атаке, кайтып өзүң жөнөгүн!»
3431 «Энең алды эсимди,
3432 Баласын малай берди деп,
3433 Эл кайтарды десимди.
3434 Эми куру барганда
3435 Энең алар эсимди».
3436 Бай Жакып турду майышып,
3437 Баласына кайышып.
3438 «Барбаймын»— деп, айта албай,
3439 Бай Жакып сөзүн кайтарбай
3440 Бармак болду баласы,
3441 Жакыптын тынды санаасы.
3442 Кере күндүк жол эле,
3443 Бара турган арасы.
3444 Асты жагын караса
3445 Ак-Өтөктүн талаасы,
3446 Алмалуунун Алты-Суу,
3447 Айылынан түшчүлүк,
3448 Җылкы жатар жери бу.
3449 Жылкычы башы Ыйманды,
3450 Ак-Өтөктөн көрүптүр
3451 Асман баскан туманды.
3452 «Бул немине тозоң?»— деп,
3453 Айран болуп турганы.
3454 Аңдап турса артынан
3455 Җылкычысын токмоктоп,
3456 Алты зубун калмагы
3457 Он чактысы чогулуп,
3458 Ортого алып кууганы:
3459 Кулундары куюгуп,
3460 Кунандары жарышып,
3461 Куйругун сыртка салышып,
3462 Аңгилери алышып,
3463 Токтото албай жылкычы
3464 Токмокту жеп калышып.
3465 Җер коруган калмакка
3466 Жетип Жакып барганы:
3467 «Алты зубун нетти? — деп,—
3468 Жылкыны кызыл май кылып,
3469 Немине болуп кетти? — деп,—
3470 Апыраңдабай баарыңар,
3471 Айтыңарчы кепти?»— деп.
3472 Жакыпты көрүп желгени,
3473 Җылкычысы Ыйманы,
3474 Ыйлап жашын тыйбады,
3475 Жанына жакын келгени —
3476 Башы-көзү кан болуп,
3477 Манас турат таң болуп,
3478 Таңыркап Манас турады,
3479 «Кимдин малы бу мал?»— деп,
3480 Бул Жакыптан сурады.
3481 «Калмактар кандай урган? — деп,—
3482 Бул жылкы кайда мурун турган? — деп,—
3483 Немине үчүн калмактар
3484 Бу байкушту урган?»— деп,
3485 баласы сурай калганы.
3486 Чыдай албай бай Җакып,
3487 Чынын айтып салганы:
3488 «Балам, биздин жылкы — деп,—
3489 Башы жок мал курусун,
3490 Баштатан мазак кылды — деп,—
3491 Алты зубун калмагы
3492 Коруган экен жерин — деп,—
3493 Отуз байтал, беш аттан
3494 От майына бердим — деп,—
3495 Ошону да азсынып,
3496 Кууп жылкым келди» — деп,
3497 Жакып бай айта салганы.
3498 Җакып байды көргөндө
3499 Җарылдашып калмактар
3500 Курчап келип калганы:
3501 «Тегеректеп турсак — деп,—
3502 Тентегирээк сүйлөсө
3503 Бай Жакыпты урсак» — деп.
3504 Кортук башчы кеп айтат:
3505 «Кайнатам калдай»— деп, айтат.
3506 Урмак үчүн камын жеп,
3507 Ачууланды бу Кортук:
3508 «Аминиңе шоодай»,— деп,
3509 Анда Манас сурады:
3510 «Атаке, бул эмине деди?»— деп.
3511 Анда Жакып муну айтат:
3512 «Айланайын, балам — деп,—
3513 Анын несин сурайсың,
3514 Аябай азап тартуууга
3515 Азыр турат бабаң»— деп.
3516 Оозуна Жакып алганы,
3517 Он калмактын бүрөвү
3518 Озунуп келип Җакыпты
3519 Оройго камчы салганы.
3520 Башына камчы чабылды,
3521 Тебетей чаңы кагылды.
3522 Тегеректеп он калмак
3523 Бай Жакыпка жабылды.
3524 Атасын көрүп жаш Манас
3525 Урушмакка камынды.
3526 Жылкычысы Ыйманы
3527 Жаш кайындан кыйганы,
3528 Кайыңдан кыйып катырган,
3529 Кабыгы менен жаткырган.
3530 Кара боолук тактырган,
3531 Ыймандын алды колунан,
3532 бай Жакып үйгө келгенче
3533 Балакет чыккан жолунан,
3534 Качырып кирди жаш Манас
3535 Калмактардын соңунан.
3536 Укуруктун учунан кармап алганы,
3537 Калмактын Кортук башчысын
3538 Качырып келип жаш Манас
3539 Как төбөгө салганы.
3540 Укурук тийди башына,
3541 Кан жабылды кашына,
3542 Калмактын мээси агарып,
3543 Кошо кетти караса
3544 Укуруктун башына.
3545 Бекем башка Чабылды,
3546 Мээ курукка жабылды,
3547 Лайламалу — деп,
3548 Калмактар эстен жаңылды.
3549 Аттан түштү албайып,
3550 Жер кучактап далдайып.
3551 Җолдош болгон тогузу
3552 Коркуп турду шалдайып.
3553 «Баласы укурук алды — деп,—
3554 Башчы болгон Кортуктун
3555 Башын жарып салды — деп,—
3556 Баланы кармап алалык,
3557 Башына шири салалык.
3558 Үйгө алып барып кыйнайлык,
3559 Алты зубун калмактын
3560 Аяк башын жыйнайлык,
3561 Каңгайга кабар салалык,
3562 Маңгулдун баарын алалык,
3563 Бай Җакыпка түк койбой,
3564 Талап кетип калалык».
3565 Кармайбыз — деп, камынды,
3566 Карап турган Манаска
3567 Кайкайлашып жабылды.
3568 Укуругу колунда,
3569 Ушунун кара соңуна,
3570 Кармоого калмак жеткени,
3571 Качырганда капырга
3572 Карап турбай жаш Манас
3573 Карсылдаша кеткени.
3574 Чапканы түштү чалкадан,
3575 Урганы түштү узундан.
3576 Урушкан менен калмактар
3577 Аман калбас ушундан.
3578 Атасы Җакып акырып,
3579 «Айланайын койгун» — деп,
3580 Арачалап бакырып,
3581 Беш жылкычы, бир бала
3582 Мен-менсиген калмакты
3583 Беш-алтовун кубалап,
3584 Бел ашырды жапырып,
3585 «Бери токто, балам»— деп,
3586 Бай Җакып барат чакырып,
3587 Аралоого калмакка
3588 Айлына жакын калыптыр.
3589 «Җалгызым эми кантет»— деп,
3590 Аркасынан баланын
3591 Айгайды Җакып салыптыр.
3592 Атасы үнүн уккан соң,
3593 Астындагы сур башты
3594 Оозун тартып алыптыр.
3595 Атакеси Җакып бай
3596 Артынан келип калыптыр:
3597 «Айланайын каралдым,
3598 Алды-артыңды карагын!
3599 Кызырлуу кыргыз элиң жок,
3600 Азыр кыйындык кылар эбиң жок,
3601 Дегелешип калмакка
3602 Тең айтышар кебиң жок.
3603 Балтыр этиң толо элек,
3604 Балбан чагың боло элек.
3605 Җүрөк этиң толо элек.
3606 Жүткүнөр чагың боло элек.
3607 Карагын айткан сөзүмдү,
3608 Аңдап көрчү, кулунум,
3609 Алды-артыңда күйөр жок,
3610 Ачып кара көзүңдү!
3611 Каңгайдан калың кол келет,
3612 Карып калган чагымда
3613 Кара жанга зор келет.
3614 Алтайдан арбын кол келет,
3615 Аксакал болгон чагымда
3616 Азаптуу жанга зор келет.
3617 Кызыл чоктуу көп ойрот,
3618 Мени кытай кайдан соо коёт?!
3619 Кара чокту көп ойрот,
3620 Калмак кайдан соо коёт?!
3621 Кара көзүм оет — дейм,
3622 Карып калган атаңды
3623 Каапырлар кармап соёт — дейм.
3624 Кара жаным саа курман,
3625 Белиме таңуу каралдым,
3626 сени дагы кокустан
3627 Мерт таптырып коёт — дейм.
3628 Өлбөсөң өчүм аларсың,
3629 Өлүп калсаң, каралдым,
3630 Өксүп жатып каларсың,
3631 Кетпесең кегим аларсың,
3632 Кетип калсаң, кулунум,
3633 Кемип жатып каларсың.
3634 Баштан ары бир салып,
3635 Башчысын мурун сойдуң — деп,—
3636 Башкалары не болду?
3637 Балаага мени койдуң — деп,—
3638 Чокудан ары бир салып,
3639 Чоңсунганың сойдуң — деп,—
3640 Җолдоштору не болду?
3641 Мени жоболоңго койдуң — деп.—
3642 Жүргүн, кайра жөнөйлү,
3643 Калмактарды көрөлү.
3644 Кантер экен капырлар,
3645 Кааласа кунун берели».
3646 Бай Жакып кайта бастырды.
3647 Бала Манас кеп айтат,
3648 «Эй, атаке,— деп, айтат:
3649 Курулай корктуң деги эле,
3650 „Кун“ дегениң эмине?»
3651 Анда Җакып кеп айтат:
3652 «Кун — деп санап мал алат,
3653 а малына көнбөсөң,
3654 Бу курган кыргыз таланат!
3655 Айыбына санап мал алат,
3656 Айтканына көнбөсөң,
3657 Аз кыргыз мында таланат!
3658 Акырында, кулунум,
3659 Өлтүрбөй койбойт өзүңдү,
3660 Ойбой койбойт көзүңдү,
3661 Аңдап бил айткан сөзүмдү!»
3662 Баласы Манас кеп айтат,
3663 «Эй, атаке,— деп айтат:
3664 Абалында кол салып,
3665 Сизди келип камалап,
3666 Урган калмак турбайбы.
3667 Җалгыз чака пул берсем,
3668 Мени кудай урбайбы?!
3669 Кылымга малың толуптур,
3670 Эсебин уксам, атаке,
3671 Кырк миң жылкың болуптур.
3672 Җылкычың Ыйман угузду,
3673 Җыйылып турган жеримде
3674 Кулакка сөзүн жугузду.
3675 „Калмак өлүп калды — деп,
3676 Кааласа алар малды“— деп,
3677 Кайрат айтты Ыйманың.
3678 Калмакка кыргын саларда
3679 Кайтарып мени тыйганың,
3680 Ырасын айтсам, сөзүм бу —
3681 Ырысымды кыйганың!
3682 Коркуп жүрүп бирөөдөн
3683 Мен, короого малды жайбадым!
3684 Җалынып жүрүп бирөөгө
3685 Мен, жайытка малды жыйбадым!
3686 Арбытып айыл жыяйын,
3687 Аманат жанга бир өлүм,
3688 Намыс үчүн кыяйын!
3689 Короого коңшу жыяйын,
3690 Корксо да жанга бир өлүм,
3691 Арбак үчүн кыяйын!
3692 Сенин түбүң кимден болчу? — деп,—
3693 Түрмөгүң айтып койчу? — деп,—
3694 Тегиң кимден болчу? — деп,—
3695 Терип айтып койчу?»— деп,
3696 Тегин бала сурады,
3697 Телмирип Жакып турады.
3698 Түбүн бала сурады,
3699 Түнөрүп Жакып турады.
3700 «Оо, балам, уругуң кыргыз-түрк — деп,—
3701 Өкмөт кылган бабабыз,
3702 Кытайдын журтун сүрүп — деп,—
3703 Айрылганбыз эл-журттан,
3704 Ар кайсыбыз ар жерде
3705 Аҗим болуп жүрүй— деп,—
3706 Чоң атаң аты Ногой — деп,—
3707 Ногой кайдан оңой — деп,—
3708 Каратып турган Кашкарды,
3709 Кара-Шаарга жеткенче
3710 Кан атаң Ногой башкарды.
3711 Санатын алган Сары-Колду,
3712 Ага самаган душман сап болду.
3713 Ордо кылган Ополду,
3714 Даң-Дуң тоонун оюна
3715 Далай журтун которду.
3716 Айдап билген Алайды,
3717 Алсыраткан далайды.
3718 Соонар көлдү бойлогон,
3719 Балам, бабаң Ногой тушунда
3720 согушкандар сойлогон.
3721 Лоп жакасын жердеген,
3722 Ойротко намыс бербеген.
3723 Бизди кудай урганда,
3724 Эл кадырын биле албай,
3725 Эндейиңки турганда
3726 Эсенкандын жарлыгын,
3727 Көрүп калдык ошондо
3728 Бийлигинин бардыгын,
3729 Тартып калдык ошондо
3730 Кытайлардын тарлыгын, .
3731 Көрүп калдык ошондо
3732 Башка токтоп турбаган
3733 Дүнүйөнүн карлыгын.
3734 Эсенкандын элинен
3735 Элүү жүз миң кол келди,
3736 Чаап түштү талкалап,
3737 Биз караткан көп элди.
3738 Эндекей жатып эзилдик,
3739 Кенебей жатып кесилдик,
3740 Байкабай жатып малындык,
3741 Башыбыз торго чалындык.
3742 „Бар кудай жанды койгун“ — деп,
3743 „Җараткан!“— деп жалындык.
3744 Кыргынды кытай салганы,
3745 Кыйла жан өлүп калганы.
3746 Кытайдан качып кыйла жан,
3747 Балам, Багдатты көздөй барганы.
3748 Баштатан минтип чачылып,
3749 Бабаңдын ичте арманы,
3750 Букарабыз бу күндө,
3751 Башты кытай кармады.
3752 Бай деген бир агаң бар,
3753 Ополду жердеп калганы.
3754 Орозду деген агаң бар,
3755 Жайлайт деп угам Алайды.
3756 Жакып деген өз атаң,
3757 Жардылыктан, жоктуктан
3758 Мен да көрдүм далайды!
3759 Үсөн аттуу агаңды,
3760 Үмүтүм андан үзүлдү,
3761 Кытайдын кыям жагында
3762 Даңгирди жердейт шекилдүү.
3763 Бери жагында кырк күндүк
3764 Караңгы токой чер бар — дейт,
3765 Ал токойдун ичинде
3766 Аюу, жолборс, кабылан,—
3767 албан түрлүү шер бар — дейт.
3768 Андан өтүп барганда
3769 Кайып багып, мал кылган
3770 Канча түрлүү эл бар — дейт.
3771 Байкап турсам не түрлүү,
3772 Барса келбес жер бар — дейт.
3773 „Көп алыс жолго барды“— деп,
3774 Көргөн, уккан эл айтат,
3775 Эл айтканда нени айтат,
3776 „Көрө албассың“— деп айтат.
3777 „Үсөн атын жойду — деп,—
3778 Аттары бузук алардын,
3779 Көзкаман деп койду“— деп.
3780 Улуу уулу Көкчөкөз,
3781 Угулат мага шондой сөз.
3782 Экинчиси Чагалдай,
3783 Анын элесин калдык табалбай.
3784 Үчүнчүсү Агалдай,
3785 Үшкүрөмүн бара албай.
3786 Төртүнчүсү Дөрбөлдөй,
3787 Анын барган жери бир көрдөй.
3788 Бешинчиси Арбалдай,
3789 Бербердигер бир кудай
3790 Бендесин чачат ар кандай.
3791 Алтынчысы Бекебай,
3792 Аларды санап олтурсам,
3793 Арман кылам бир далай.
3794 Жетинчиси Токтобай,
3795 Мен алардын жанында
3796 Жеримде жатам жайма-жай.
3797 Ногой деген бабаңдын
3798 Иниси бар эр Шыгай.
3799 Шыгайдын уулу Җапакты
3800 Сары-Кол менен Үч-Артта,
3801 Жатат — деди — ушунда.
3802 Жатат — деп,— угам жан багып,
3803 Жеркен жагы күн батыш,
3804 Жамыра тоодо мал багып.
3805 Балам, чачылган сенин тууганың,
3806 Менин чамам кетип турганым.
3807 Капилет жерден эр өлүп,
3808 Карганда менин курганым».
3809 Кан Жакып айтып болгону,
3810 Кайышып бала толгонду.
3811 «Кайда кетип калды экен?
3812 Бөрү болгон кырк киши
3813 Кайда экен?»— деп, ойлонду.
3814 «Бекер эмес эле» — деп,
3815 Бел-белди карап элендеп,
3816 Җакыпка жооп айта албай,
3817 «Җаман жерден өлтүрүп,
3818 Иш кылдым — деп,—шайтандай»,
3819 Талаага көзүн салганы,
3820 Кызыл байрак көтөргөн
3821 Кырк киши чыга калганы.
3822 Кырк кишини көргөн соң
3823 Каткырыгы баш жарып
3824 Бала күлүп калганы.
3825 Баласы күлүп турганга
3826 Бай Җакып көзүн салганы.
3827 «Элсиз, күнсүз болдуң — деп,—
3828 Не көрүп балам, күлдүң?,— деп,—
3829 Өлтүрүп эрди сойдуң — деп,—
3830 Өкүнүчкө мени койдуң» — деп,
3831 Жакып бай сөзгө алганы.
3832 Жакыпка жооп айтканча,
3833 Җабырлашып кырк чилтен
3834 Балага келип калганы.
3835 Атасын бала билбеди,
3836 Адам көзүнө илбеди.
3837 Амандашып сүйлөшүп,
3838 Таанып калган кишини,
3839 Таамай көрүп ушуну,
3840 Өлүп жаткан калмактын
3841 Айтты кылган ишини:
3842 Атама таяк салды — деп,—
3843 Айдады кууп малды — деп,—
3844 Өзүндөй кылып мен дагы
3845 Өтүнүп таяк салдым — деп,—
3846 Укурук менен бир салсам,
3847 Ушинтип өлүп калды — деп,—
3848 Атам турат кайгырып,
3849 Акылынан айрылып».
3850 Жаш бала айтып салганы,
3851 «Бери бастыр балам» — деп,
3852 Кырк чилтен сүйлөп калганы:
3853 «Кайгырбагын өзүң — деп,
3854 Жумгун, балам, көзүң» — деп,
3855 Кайберен — кырк чилтен
3856 Балага айтып туруптур,
3857 Бала көзүн жумуптур,
3858 Алды-артында караса,
3859 Көз жеткен жердин баарында
3860 Көпкөк темир кийинген
3861 көп аскер курчап туруптур.
3862 Алтындуу тажы башында
3863 Агала сакал бирөө тур
3864 Аскеринин кашында.
3865 Жумуп турган көзү бар,
3866 Сурай турган Манастын
3867 Чилтендерден сөзү бар.
3868 Чилтендерден кеп сурайт,
3869 «Көк темир кийген көп аскер
3870 Бу кимдики?» — деп сурайт.
3871 Анда чилтен кеп айтат,
3872 «Аңдатайын — деп, айтат:—
3873 Ак буйругу биздики,
3874 Аскердин баары сиздики.
3875 Башыңа дөөлөт конор — деп,—
3876 Өлүп жаткан калмактын
3877 Баласы жолдош болор — деп.—
3878 Җолдош болгон баласы,
3879 Манжудан келген эл үчүн
3880 Манжыбек деп аталат.
3881 Кара токо калкы бар,
3882 Кайраты толук каркыбар.
3883 Алгын кабар сөзүмдөн,
3884 Атасы өлдү өзүңдөн,
3885 Эртели-кечти эки убак
3886 Баласы чыкпайт сөзүңдөн.
3887 Кармаарыңа кол болуп,
3888 Казатка чыксаң жол болуп,
3889 Көрөрүңө көз болуп,
3890 Көкүрөгүңө эс болуп,
3891 Жоголгон калмак карасы,
3892 Җоролошуп өзүңө
3893 Жолдош болот баласы».
3894 Жана Манас кеп сурайт,
3895 Жайын-күйүн көп сурайт:
3896 «Алтын тажы башында,
3897 Аскердин турган кашында
3898 Бу ким деген?»— деп, сурайт.
3899 «Аскердин турган кашында
3900 Азыр он беш жашында,
3901 Акылы болор жай — деди,—
3902 Атасы анын Бай — деди,—
3903 Жалпы кыргыз журтуна
3904 Жарыгы тиер ай»— деди.
3905 Аны айтып чилтендер:
3906 «Ачкын "деди — көзүңдү!»
3907 Көзүн Манас ачыптыр,
3908 көрсө Җакып атасы
3909 Үйүн көздөй качыптыр.
3910 Җылкычы башы Ыйманы
3911 Җылкыны айдап жыйганы.
3912 Кайып болду кырк чилтен,
3913 Караса как талаада,
3914 Кайгырып бала ыйлады,
3915 Кара жашын тыйбады.
3916 Карыптык түшүп башына:
3917 «Атакем кайда кетти? — деп,—
3918 Мен ай талаада неттим?—деп,—
3919 Кызыл байрак кырк адам
3920 Кылчайбай кайып болду—деп,—
3921 Ээн талаа, эрме чөл
3922 Мени элким кылып койду — деп.—
3923 Айдап жылкыны алайын,
3924 Атасынын көрү калмакка
3925 Айдап берип салайын.
3926 Ыйман аба, жүргүн — деп,—
3927 Җылкыны айдап түргүн»— деп,—
3928 Жылдырып жылкы айдады.
3929 «Калабага саласың,
3930 Өлгөн калмак жерине
3931 Өчөшкөндөй барасың,
3932 Өкүмүңө саласың,
3933 Азыр өткүрсүгөн баласың,
3934 Өмөлүп калмак келгенде
3935 Өзүңдү билбей каларсың».
3936 Аргасы жоктон жылкычы,
3937 Айдаган Җакып жылкысы,
3938 Бара турсун ушулар
3939 «Коруган жери кайда? — деп,—
3940 Коркпой ылдам айда» — деп.
3941 Җер коруган калмактан
3942 Җетиси калган жыгылып,
3943 Алтоо аман калыптыр,
3944 Аттарын кошуп жылкыга
3945 Ыйманкул айдап алыптыр.
3946 Чамбыл ала чаң болуп,
3947 Кызыл ала кан болуп,
3948 Эстерин жыйып элдиреп,
3949 Акылын жыйып алдырап,
3950 «Көкө теңир урду»— деп,
3951 Алды алдынан балдырап,
3952 Өлүп жаткан Кортукту
3953 Өзүлөрү көрүшүп,
3954 Өткүр Манас баланын
3955 өкүмүнө көнүшүп,
3956 Көнбөгөндө неткени,
3957 Җөөлөп басып жөө болуп,
3958 Үй-үйүнө кеткени.
3959 Экөөнүн колу сыныптыр,
3960 Бирөөнүн буту чыгыптыр.
3961 Үчөөнүн башы айрылып,
3962 Үшкүрүшүп кайгырып,
3963 Калмак барсын жайына,
3964 Карсман суунун сайына.
3965 Җылдырып алып жылкы айдап,
3966 Бара турсун жаш Манас
3967 Җылкы салар жайына.
3968 Аны таштап салыңар,
3969 Атакеси Җакыптан
3970 Айтылса кабар алыңар.
3971 Байкуш болуп бүгүлүп,
3972 Баласынан түңүлүп,
3973 «Ажына моюнга минди — деп,—
3974 Манасым болду жинди — деп,—
3975 Бакырсам укпайт тилди деп,—
3976 Оюна келген кепти айтып,
3977 Оолуккан бойдон кетти — деп,—
3978 Кыйкырып айтсам кылчайбайт,
3979 Жин болбосо нетти — деп,—
3980 Манжурия калмагын
3981 Башка чаап сойду — деп,—
3982 Балам десем байкабайт,
3983 Баладан жаным тойду»— деп,
3984 Барган экен катынга.
3985 Байбиче айран-таң калды
3986 Бай Жакып айткан датына.
3987 «Көз катканда көргөнүм,
3988 Көлөкө жалгыз эрмегим.
3989 Мен шордууда не акыл,
3990 Бербердигер кудурет
3991 Маа бир мээнеттүү бала бергенин!
3992 Карасын көрбөй баламын
3993 Каңгырап кайда барамын?
3994 Как талаада калуучу
3995 Менин ушу беле талабым?!
3996 Койчу кылып кор кылдың,
3997 Караанын көргөз баламдын!
3998 Җылкың менен жылас бол,
3999 Калабаны салганың,
4000 Калмактын бирөөн өлтүрүп,
4001 Качып келип калганың,
4002 „Каралдым жинди болду“ — деп,
4003 Кабарды мага салганың.
4004 Өлгөнүн көзүң көрбөйбү,
4005 Өзү жалгыз алданын
4006 Өкүмүнө көнбөйбү,
4007 Җе качырбай кармап келбейби,
4008 „Каралдың минтип калды“— деп,
4009 Менин как өзүмө бербейби.
4010 Баламды таштап талаага,
4011 Җолугупмун шум башым
4012 Балага мерес балаага!
4013 Өлгөн калмак өлгөндүр,
4014 Өлгөнүн келип көргөндүр,
4015 Калмак өлсө кашайтып
4016 Менин каралдымды көмгөндүр!
4017 Орой жаш бир баланы
4018 Өмөлсө калмак сойбойбу,
4019 Өксүтүп мени койбойбу?!»
4020 Муну айтып Чыйырды
4021 Муңканып ыйлап чыңырды.
4022 Жакасын айрып тонуну,
4023 Җалдырады, карады
4024 Жакыптын келген жолуну.
4025 Караса бала көрүнбөй,
4026 Байбиче чыкты эринбей.
4027 Кырга чыгып карады,
4028 Кыйла санаа санады.
4029 «Кой, байдын атын минейин,
4030 Бастырып жолго кирейин.
4031 Өлдү бекен, тирүүбү?
4032 Өзүм барып билейин.
4033 Аман бекен жалгызым,
4034 Аны барып көрөйүн.
4035 Колунда болсо калмактын
4036 Анын кордугун көрбөй өлөйүн!
4037 Камбарбоздун үйрүнөн
4038 Кармап минген Бозтайлак,
4039 Бозтайлак атка минейин,
4040 Ботомдун жөнүн билейин.
4041 Атасы айтып келди — деп,—
4042 „Ажына, шайтан минди“— деп,—
4043 Не болгонун биле албай,
4044 Энтелеп мага келди»— деп,
4045 Байбиче муну ойлонуп,
4046 Баскан бойдон толгонуп,
4047 Бозтайлак чечип алганы,
4048 «Ботом-эй, атты чечкен ким бу?»— деп,
4049 бай Җакып чыга калганы.
4050 «Минесиң кайда атты?»— деп,
4051 Чылбырдан кармай калганы.
4052 Чымырканып Чыйырды
4053 Чылбырын сууруп алганы:
4054 «Байкуш болгон мен — деди,—
4055 Баладан тойгон сен — деди,—
4056 Өлүүбү, тири, билбейсин,
4057 Өчөшкөнсүп балага,
4058 Баланы таштап талаага,
4059 Өзүңдөй жүрчү ким дейсиң!?»
4060 Бозтайлак менен болукшуп,
4061 Байбиче чыкты толукшуп.
4062 Бара турсун байбиче,
4063 Аны таштап салыңыз.
4064 Алиги барган баладан
4065 Айтылсын кабар алыңыз.
4066 Айдап жүргөн жылкысы
4067 Коругуна барыптыр,
4068 Козголбой жайып салыптыр.
4069 Кордук көргөн калмактар
4070 Кокуйлап үйгө барыптыр.
4071 Жагалалап буркурап,
4072 Жалпы баары чуркурап:
4073 «Байгурдун кылган кордугу,
4074 Башкача кылган зордугу,
4075 Кыргыздын кылган кордугу,
4076 Кыйын экен зордугу,
4077 Айыл башын өлтүрүп,
4078 Айдап жылкы алууну,
4079 Корук кылган жерлерге
4080 Мунун кордоп келип салууну.
4081 Койбойлук тирүү жанын — деп,—
4082 Колго тийсе союңар
4083 Жанагы Жакып деген чалын — деп,—
4084 Жалпы алалык малын» — деп,
4085 Ар тарапка аттанып
4086 Калмактар кабар салыптыр.
4087 Калмактан угуп кабарын,
4088 Саламаттын иниси
4089 Сарбан аттуу бир киши
4090 Бай Жакыпка барыптыр:
4091 «Камынып жатыр калмак — деп,—
4092 Эртең шашке, түш менен
4093 Сизди чаап алмак» — деп.
4094 Жакып чыкты тыш жакка,
4095 Жалынып чыкты бир акка.
4096 «Акбалтага айтыңар,
4097 Бердикеге барыңар,
4098 Менден кабар салыңар.
4099 Бекер өлүп калбайлык,
4100 Беленденгин баарыңар!
4101 Дамулдага нетти?»— деп,
4102 Карпаңдады бай Жакып:
4103 «Түгөнгүр кайда кетти? — деп.,—
4104 Түгөнүп калган ушунда
4105 Түбүмө кемпир жетти — деп,—
4106 Бозтайлак минип ушунда
4107 Болбой катын кетти — деп.—
4108 Өзүм баштап өлсөм да,
4109 Өзү кадыр алданын .
4110 Өкүмүнө көнсөм да,
4111 Мал-мүлкүмдү алса экен,
4112 Балам аман калса экен!
4113 Намыстанып калмактар
4114 Аттанган экен баарысы.
4115 Оңдурбас жумуш болуптур,
4116 Алты зубун журтуна
4117 Аябай кабар салыптыр.
4118 Менин өлгөнүм болсо көрбөйбү,
4119 Өңкөй кыргыз балдары
4120 Өкүргөнсүп көмбөйбү?
4121 Кеткеним болсо көрбөйбү,
4122 Кеңири түрк балдары
4123 Кейиген болуп көмбөйбү?
4124 Саламат менен Ошпурга,
4125 Салам айткын ошого.
4126 Карабек казак бийине,
4127 Казак, кыргыз бир тууган,
4128 Калмак камап жатканда
4129 Кантип жатат үйүнө?
4130 Наймандан Җоро баатырга айт,
4131 Шашкеге калбай ылдам кайт,
4132 Коңурат Байбак карыга айт,
4133 Айдаркан деген тың бала,
4134 Как ошого тийип кайт!»
4135 Ушуну айтып Сарбанды
4136 Ат которуп мингизип,
4137 Айтып сөзүн билгизип,
4138 Бай Жакып жолго салганы.
4139 Ат аябай Сарбаны,
4140 Күн чалганда барганы:
4141 «Бай Жакып бай өлдү — деп,—
4142 Малын калмак бөлдү — деп,—
4143 онго жетпей баласы,
4144 Ойрон болгон Манасы,
4145 Ошо кошо өлдү — деп,—
4146 Өлгөнүн көзүм көрдү» — деп,
4147 Сарбанбек кабар салыптыр,
4148 Ал кабарды укканда
4149 Казак, кыргыз, кара түрк
4150 Сапырылып калыптыр:
4151 Күлүктү минип тыңданып,
4152 Күрөөкө кийип чыңданып:
4153 «Кызырлуу Җакып бай эле,
4154 Кызматы кетер бөөдө — деп,—
4155 Кыжылдаган калмактар
4156 Кайдан бизден өөдө?» — деп,
4157 Найзанын баары шоодурлап,
4158 Азамат көзү жоодурлап,
4159 Бел байлаган жигиттен
4160 Беш жүзү чыкты бөлүнүп,
4161 Беш атанын уулунан
4162 Белгилеген байрактан
4163 Беш-алтысы көрүнүп.
4164 Беш-алты жүз кол менен,
4165 Җүрө турсун ушулар
4166 Чынжырдан чыккан жол менен.
4167 Аны таштап салыңыз,
4168 Чыйырдынын кабарын
4169 Не болду, угуп алыңыз.
4170 Бозтайлак атты моюндап,
4171 Ыйлап жашын коюндап,
4172 «Жалгызым менин нетти?— деп,—
4173 Каралдым кайда кетти?»— деп,
4174 Җылкынын салып сүрдөөнө,
4175 Кезикпей жандын бирөөнө,
4176 Байбиче жолго салыптыр.
4177 Жылкыга жакын келгенде
4178 Баласы чыгып калыптыр.
4179 «Энеке сага не болду?
4180 Эсиң кайда жоголду?
4181 Элким жолго түшүпсүз,
4182 Ыйлагандай түрүң бар,
4183 Эки көзүң шишипсиз.
4184 Бозтайлак минип алыпсыз,
4185 Болжолсуз келип калыпсыз.
4186 Кандай келдиң өзүңүз?
4187 Кайгыргандай сөзүңүз.
4188 Жаш ордуна кан агып,
4189 Ыйлаган окшоп көзүңүз.
4190 атамдын атын минипсиз,
4191 Ашыгып жолго кирипсиз.
4192 Айтчы, энеке, сырыңды,
4193 Сиз бир немени билипсиз?!»
4194 Бала сурап калганы,
4195 Байбиче сөзүн салганы:
4196 «Атаң барды акырып,
4197 Айгай салып бакырып.
4198 „Жылкымды калмак бөлдү — деп,—
4199 Җер коруган калмактан
4200 Җети-алтысы өлдү — деп,—
4201 Өлгөнүн көзүм көрдү — деп,—
4202 Беш жылкычы бир балаң
4203 Калмакты сүрүп бөлдү — деп,—
4204 Токтоттум деп аларды,
4205 Кудай билет алардан
4206 Бирөө тирүү каларды.
4207 Кайра тартып карасам,
4208 Алты-Өзөндүн Ак-Түзгө
4209 Калмактан өлүк толду — деп,—
4210 Кандайлыктан билбедим,
4211 Балам жинди болду — деп,—
4212 Кыйкырсам укпай койду — деп,—
4213 Кызык жинди болду — деп,—
4214 Жүр десем болбой койду — деп,—
4215 Жүйө жок жинди болду“ — деп,—
4216 Түңүлүп сенден калыптыр,
4217 Түнөрүп атаң барыптыр,
4218 „Айласыз жинди болду — деп,—
4219 Аңдабай кепти койду“ — деп.—
4220 Эси чыгып калмактан
4221 Элиргенин билбедим,
4222 Же коркуп калып калмактан
4223 Коруганын билбедим,
4224 Же койбой турган балакет
4225 Тооруганын билбедим.
4226 Атаңдын сөзү ушу — деп,—
4227 Аның үчүн энекең
4228 Ашыгып келген тушу» — деп,
4229 Энеси айтып сөздөдү,
4230 Сөзүнө бала көздөдү.
4231 «Аманыңда кетели,
4232 Ай талааны нетели».
4233 Энеси айтып салганы.
4234 Җылкычысы Ыйманды
4235 Эсине бала алганы.
4236 «Кайда кеттиң, Ыйман?» — деп,
4237 кырга чыгып кыйкырды,
4238 Кыйкырыгын укканы,
4239 Җылкынын бир жак четинен
4240 «Мен мында» — деп,— чыкканы.
4241 «Өңгөлөрүң кайда? — деп,—
4242 Өзөнгө жылкыңды айда — деп,—
4243 Өмөлүп калмак кол келсе
4244 Өз жаныңды жайла — деп,—
4245 Калмак келип калар — деп,—
4246 Кааласа жылкыны алар — деп,—
4247 Җолдошторуңду алгын — деп,—
4248 Җол чыңына салгын — деп,—
4249 Бешөөң болуп алыңар,
4250 Бекке боюң салыңар.
4251 Санаты канча, мага айтчы,
4252 Айдаган жылкы-малыңар?
4253 Кажылдаган калмакка
4254 Урушкан менен шо жерде
4255 Түк келе албас алыңар».
4256 Манас айтып турганы,
4257 Җылкычысы Ыйманы
4258 Манаска моюн бурганы,
4259 «Сегиз миң беш жүз жылкы» — деп,
4260 Санатын айтып турганы.
4261 «Алса, баарын алар — деп,—
4262 Алган менен жылкымды
4263 Азапка өзү калар — деп,—
4264 Җүр, кетели, энем» — деп,
4265 Ээрчитип алып энесин
4266 Эркексип жолго салыптыр,
4267 Баласынын артынан
4268 Байбиче жүрүп калыптыр.
4269 Эртеси жок кечинде,
4270 Күн батар маал кезинде
4271 Баягы өлгөн калмагы,
4272 Калмактын сөөгүн алганы
4273 Жетелеп алып бир атан
4274 Жети калмак барганы.
4275 Байбиче, бала жолунан
4276 Калмактар чыгып калганы.
4277 «Кайдан жүргөн катын?» — деп,
4278 Калмактар көзүн салганы.
4279 Тарбын деген бир калмак
4280 Тааныган экен баланы.
4281 «Так ушу бала жуткан» — деп,
4282 Алтооно айтып салганы.
4283 «Андай болсо нетели,
4284 муну айдап алып кетели.
4285 Энеси экөөн алпарып,
4286 Эмгекке тирүү салалы.
4287 Эми көкө теңир бериптир
4288 Көөп жүргөн баланы.
4289 Көргөн жерден жибербей
4290 Байлап алып баралы
4291 Эр өлтүргөн баланы,
4292 Энесин кошуп алалы».
4293 Бирөө төөдө калганы,
4294 Алтоо барды ат коюп,
4295 Ат койсо да, бат коюп,
4296 Балага жакын барганы.
4297 «Баламды алат экен» — деп,
4298 Байбиче ыйлап зарлады:
4299 «Көз катканда көргөнүм,
4300 Көрүнгөн жалгыз эрмегим!
4301 Карыганда көргөнүм,
4302 Каралды жалгыз эрмегим!
4303 Билдиң бекен, каралдым,
4304 Бизди кармап кетүүгө
4305 Калмактардын келгенин?»
4306 «Калмак келсе, нетер? — деп,—
4307 Кайгырбачы, энеке,
4308 Алты киши турбайбы,
4309 Алы кантип жетер? — деп,—
4310 Алтымышы келсе да,
4311 Алдырып ийсем бекер» — деп.
4312 Алтоо келип аларды
4313 Арага алып турганы,
4314 Ат чылбырдан алууга
4315 Бирөө колун сунганы.
4316 «Колуңду сунба, капыр — деп,—
4317 Кой, өлөсүң акыр» — деп,
4318 Тартты Манас чылбырды.
4319 Энекеси Чыйырды
4320 «Не болом?» — деп, чыңырды.
4321 Жана болбой жандырып
4322 Калмак колду салганы,
4323 Жаалданып эр Манас
4324 Далысынан кармады.
4325 Көтөрүп колго турганы,
4326 Көз алдында Тарбынды
4327 Бирин бири менен урганы.
4328 Тарбынга катуу тийгени,
4329 Лайламалуу деп,
4330 Өлүм тонун кийгени.
4331 анысы да өлгөнү,
4332 Өлгөнүн анык көргөнү.
4333 Катыла албай балага
4334 Калганы качып жөнөдү.
4335 Азабын артык тартышып,
4336 Берки калган беш калмак
4337 Эки өлүктү төөгө артышып,
4338 «Бу бурут кандай бала? — деп,—
4339 Җок белем буга даба? — деп,—
4340 Бир кишинин үстүнө
4341 Жана бир кишини өлтүрүп,
4342 Кетишине кара!» — деп,
4343 Калмактар кайра кайтышты.
4344 Кажылдашып барышып
4345 Көргөндөрүн айтышты.
4346 Энеси менен баласы
4347 Кайтып үйгө барганы.
4348 Бай Жакып көрүп баланы
4349 Бакырыгын салганы:
4350 «Эсен-тирүү келдиңби?!
4351 Эс-акылдан тандым — деп,—
4352 Эртеден сенден түңүлүп,
4353 Не кайгыга калдым — деп,—
4354 Энең экөөң келген соң,
4355 Эсимди жыйып алдым — деп,—
4356 Не кылар экен калма— деп,
4357 Эсим чыгып, туш-тушка
4358 Элге кабар салдым» — деп,
4359 Бай Жакып айтып салганы.
4360 Бай Жакыпка байбиче
4361 Баласы кылган жумушун,
4362 Ара жолдон калмактын
4363 Алеңгир кылган урушун,
4364 Атынан жулкуп бөлгөнүн,
4365 «Тарбынга тийип тарбайып,
4366 Өлдү бирөө далбайып,
4367 Өзгөлөрү катылбай
4368 Кетти — деди — шалдайып».
4369 Бай Жакып анда барк этип,
4370 Ачууланып карк этип:
4371 «Кызыталак калмактар
4372 Кызыккан экен мага — деп.
4373 Кыргыз дагы кыйла журт,
4374 Кырылышып көрөйүн!
4375 Кырк миң жылкым бар экен,
4376 Кылым кыргыз журтунун
4377 Кызматына бөлөйүн.
4378 калмак курсун, калар — деп,—
4379 Мыктаганда мындагы
4380 Сегиз миң жылкым алар — деп,—
4381 Өчүрүп өчүн жибербес,
4382 Өзү жүрсө балам — деп,—
4383 Өчүмдү кийин алар» — деп,
4384 Бай Җакып кылды кайратты,
4385 Байбиче көзүн жайнатты.
4386 Байкап турат бай Жакып
4387 Баласында айбатты:
4388 Өлгөндү албайт эсине,
4389 Өртү күйүп көзүндө,
4390 Эр өлтүрдүм бүгүн деп
4391 Эгерим албайт эсине.
4392 Эрикпей кулак салыңар
4393 Эки эрин бирдей өлтүргөн
4394 Калмактардын сөзүнө.
4395 «Жеке Кортук өлдү» — деп,
4396 Жети жүз калмак жыйыптыр.
4397 ЖҖЖергесинин баарысын
4398 Канды булоон кылыптыр.
4399 Калмак конуп калыптыр,
4400 Зубун-зубун калмактар
4401 Эр өлгөн айылга барыптыр:
4402 Канча малын кырышып,
4403 Канды булоон кылышып.
4404 «Түгөтүп түрктү салабыз,
4405 Түк койбой талап алабыз!
4406 Кайда анын айлы? — деп,—
4407 Каңгыраган бу түрк
4408 Кайсы жактан келди? — деп,—
4409 Бай болуптур мында — деп,—
4410 Бай экен деп Җакыпка
4411 Мамырчылык кылба — деп,—
4412 Жер талашып, эр өлгөн,
4413 Акылмандар, сында — деп,—
4414 Кунду кандай алабыз?
4415 Буга куугунду кандай салабыз?
4416 Айыпты кандай алабыз?
4417 „Айып алдык”— деп, тим болбой,
4418 Азапка кандай салабыз?
4419 Бай Жакып менен баласын,
4420 ‚ Бирөөн жутуп албасак,
4421 Адам болбой калабыз!»
4422 Бу сөздү айтып салганы.
4423 Куптан маалы болгондо
4424 Кужулдашып чуркурап,
4425 катындары чыркырап:
4426 «Баягы Манас тутуптур,
4427 Барган жети кишинин,
4428 Дагы бирөөн жутуптур.
4429 Өлүгүн жүктөп алыптыр,
4430 Өзгөсү келип калыптыр.
4431 Җолдон ага жолугуп,
4432 Җоболоңду салыптыр.
4433 Качырса койбос какай го,
4434 Дагы бирди чалыптыр,
4435 Каршы чыгып „кармайм” — деп,
4436 Булардын кадеми катып калыптыр».
4437 Колго келген калмакка,
4438 Койбой Җакып элинен
4439 Коңшусун талап алмакка,
4440 Кобурашып баягы
4441 Конок болгон калмакка,
4442 Акылдашып олтурат
4443 Аскерге келген калмакка.
4444 Аламан коюп таң эртең
4445 Аралдагы Җакыптын
4446 Элин талап алмакка
4447 Кеңешип кебин бүтүрүп,
4448 Жарык болду таң сүрүп.
4449 Җебелерин асынып,
4450 Җергелешип бастырып,
4451 Колокторун асынып,
4452 Кылкылдашып бастырып,
4453 Милтелерин чоктошуп,
4454 Җүз-элүүдөн топтошуп
4455 Калмактар жолго салганы.
4456 Кайыңдуунун өзөндө
4457 Кайнап жаткан жылкынын
4458 Караанын көрүп алганы.
4459 «Бу да Җакып малы —деп,
4460 Буйрук бизге баары» — деп,
4461 Чабуул коюп калганы.
4462 Эки миңден, бир миңден
4463 Эңшерип тийип айдады.
4464 Колду көрүп шекинип,
4465 Жылкычысы Ыйманкул
4466 Жылгага кирди бекинип.
4467 Каңгайлап калмак тийишти,
4468 Кара жагал тондорун
4469 Сыртынан баса кийишти.
4470 «Манжулук бизден эр өлдү,
4471 Алтайлык сага не болду?
4472 көңтөрүп баарын аларсың,
4473 Көңүлүңө карасак,
4474 Көзүңө илбей барасын.
4475 Эрим өлгөн менден — деп,—
4476 Неменең чыкты сенден? — деп.—
4477 Алтайлыктын калмагы
4478 Насиби айдап келген — деп,—
4479 Бай Жакыптын малы — деп,—
4480 „Өлгөн калмак манжулук,
4481 Өзүбүз олжо алсак — деп,—
4482 Җаман аттуу жазыгын
4483 Бизге коюп салсак — деп,—
4484 Бай Җакыптын жылкысын
4485 Баарын тийип алсак — деп,—
4486 Аз болгондо сегиз миң
4487 Алып кетсек баарысын,
4488 Азабынын баарысын
4489 Манжуга коюп салсак — деп,—
4490 Пайдасын көрүп алсак” — деп,—
4491 Акылыңар ушул — деп,—
4492 Мындагынын баарысы
4493 Адамбы деп ойлойсуң,
4494 Же айткан тилге болбойсуң.
4495 Алтайдан келген калмактар
4496 Өкүмдүгүң койбойсуң,
4497 Мындагынын баарысын
4498 Өлүк го деп ойлойсуң!
4499 Бай Жакыптын жылкысын
4500 Баарын алсаң тойбойсуң.
4501 Байкасаңар болбойбу?
4502 Ээсиз калган бу малдан
4503 Эки миң алган тойбойбу,
4504 Эптүү алсаң болбойбу?!»
4505 Аны айтып акырып,
4506 Айыл башы Атакул:
4507 «Манжулуктар, өлдүңбү?
4508 Мобуларды көрдүңбү?
4509 Бай Җакыптын жылкысын
4510 Баарын айдап бердиңби?
4511 Элинен азган бу кыргыз
4512 Эртең өчүн албайбы,
4513 Энсеңер катып калбайбы?!
4514 Жанына батса Жакып бай,
4515 Алы келбей калса да,
4516 Арызга бир күн барбайбы,
4517 Азапка бизди салбайбы?
4518 Артык алган жылкынын
4519 азабы бизге калбайбы?
4520 „Кунуңду качан алдык” — деп,
4521 Алтайдан келген калмактар
4522 Куйругун сыртка салбайбы?»
4523 Дөгөн деген башчысы,
4524 Эки жүз элүү түтүндүн
4525 Эл бийлеген жакшысы,
4526 Үч жүздөй экен жасоосу.
4527 Жакып байдын жылкысы
4528 Укурук, жүгөн тийбеген
4529 Үркүп жүрөт азоосу,
4530 Дөгөн келди бакырып,
4531 Җылкыны кайра жапырып.
4532 Алтайлык келди акырып,
4533 Домабил деген башчысы
4534 «Токтотпо» — деп, бакырып.
4535 «Айып алгандыкы — деп,—
4536 Атасынын көрү кыргыздын,
4537 Алгандын кетем баарын жеп!
4538 Кун куугандыкы — деп,—
4539 Куруп калсын кыргыздар,
4540 Куугандын кетем баарын жеп!
4541 Өлгөн манжу өзүң — деп,—
4542 „Өлгөнүмө кун ал” — деп,
4543 Кече күнү биздерге
4544 Не үчүн айткан сөзүң? — деп,—
4545 Ат арытып, тон тозуп,
4546 Алыстан келдик мында — деп,—
4547 Чакырып алып биздерди
4548 Бекер ишти кылба — деп,—
4549 Жакып — кыргыз — бурут — деп,—
4550 Кайда жүрөт жылкыны
4551 Талаша турган журут? — деп,—
4552 Кайра жылкы тососуң
4553 Өзүңдүн напсиң куруп» — деп,
4554 Домабили күүлөнүп,
4555 Дөгөндү көздөй сүйлөнүп:
4556 «Өлгөн манжу сен — деди.—
4557 Өч алууга кыргыздан
4558 Өтүнүп келген мен — деди.—
4559 Өзүң мени чакырып
4560 Өкүмсүнбө сен — деди,—
4561 Чакырганың чын болсо
4562 Чыгымымды бер — деди,—
4563 Ат арытып, тон тозуп,
4564 Азап кылдың сен» — деди.
4565 Аны укканда Дөгөндүн
4566 абыдан ачуу келгени,
4567 Аспап жагын көргөзүп,
4568 «Ал мунумду сен» — деди.
4569 «Көргөзөт мага көтүн — деп,
4570 Җарайын кулдун өтүн!» — деп,
4571 Атына камчы салганы,
4572 Качырып барып Дөгөнгө
4573 Айбалта шилтеп калганы.
4574 Айбалта менен бирди жеп,
4575 «Атаңдын көрү алтай» — деп,
4576 Дөгөн айгай салганы.
4577 Манжулук кирди бакырып,
4578 «Кайдасың?» — деп,— бир-бирин,
4579 Алтайлыкты жапырып.
4580 Алар төрт жүз, бул үч жүз,
4581 Чабышкан жери керме түз.
4582 Айбалта башка шака-шак,
4583 Чоюн баш башка чака-чак.
4584 Найзаны төшкө мылгытып,
4585 Манжулуктун кыйласын
4586 Айлын көздөй дыргытып,
4587 Домабил баштап эрлери
4588 Токтотпой сүрүп келгени.
4589 Кас чыкты калмак өзүнөн,
4590 Кара учуптур көзүнөн,
4591 Каарлуу айткан кадимки
4592 Домабил жайсаң сөзүнөн:
4593 «Кысталакты кырыңар,
4594 Кызыл кыргын кылыңар!
4595 Кыз катынын олжолоп,
4596 Андан кийин тыныңар».
4597 Аны айтып Домабил
4598 Айгайды бийик салганы.
4599 Манжулук качып баарысы,
4600 Дөгөн баштап карысы
4601 Айылга жакын барышты.
4602 Айылынан — Алтайдан
4603 Җана эки жүз барыптыр,
4604 Кече күнү угушкан,
4605 Кун алууга чыгышкан.
4606 Жер жайнаган кол болуп,
4607 Алтайлыктан келгени
4608 Сегиз жүз аскер — мол болуп,
4609 «Башчысы ким?» — деп сурасаң,
4610 Эр Домабил зор болуп.
4611 Тура албады бетине,
4612 Манжулук качып камалды
4613 айылынын четине,
4614 Катын, кызын олжолоп
4615 Айдап алып кетмекте
4616 Алтайлыктын нээтинде,
4617 Чагалалап баарысы
4618 Камалган айыл четине,
4619 Мылтыктарын октошуп,
4620 Милтелерин чоктошуп,
4621 Калмак деген санталак,
4622 Эки бети канталап,
4623 Манжулуктун баарысы
4624 Эси чыгып анталап,
4625 «Өлөбүз» — деп өкүрүп,
4626 Өткөн ишке өкүнүп,
4627 Үйүн кармап чеп кылып,
4628 Арбып кетип алтайлык,
4629 «Айрылдык кара жандан» — деп,
4630 Аманат жандан шек кылып,
4631 Камалышып калышып,
4632 Катын, кызы баарысы
4633 Канжар, бычак алышып,
4634 Баканын алып сүйрөшүп,
4635 Балдыр-салдыр сүйлөшүп,
4636 Кара жанын калкалап,
4637 Качары жок аркалап,
4638 Бараары жок мааналап,
4639 Кеп айта албай дааналап,
4640 Уруша турсун ушулар.
4641 Түн боюнча жол жүрүп,
4642 Ат аябай мол жүрүп,
4643 Түрктөн келген кишилер
4644 Жакын келип калыптыр.
4645 «Мынча аскер келдик» — деп,
4646 Жакыпка кабар салыптыр,
4647 Таң атканда барыптыр.
4648 Бай Жакып болуп башында,
4649 Балта чалы кашында,
4650 Алтымыш киши аттанып,
4651 Ак сакал Жакып шаттанып,
4652 Бармак болуп жылкыга
4653 Бай жакып жолго салганы.
4654 «Барам, ата, мен да» — деп,
4655 Ак сур бышты токунуп
4656 Манас да жөнөп калганы.
4657 Җылкыны салган жерине,
4658 Жыйылган калмак элине
4659 Бай Жакып көзүн салганы.
4660 «Аман экен малым — деп,—
4661 Арбын калмак кол экен,
4662 Аламандап ат койсо
4663 Азыр келбес алым» — деп,
4664 Караанын көрүп камалып,
4665 Бараанын көрүп байланып,
4666 Титине албай көпчүлүк,
4667 Сийдиги булут айланып,
4668 Бадалдуунун оюна
4669 Бай Җакып токтой калганы.
4670 Өлгөн Кортук баласы,
4671 Өздөрүнө белгилүү
4672 Акылынын даанасы,
4673 Аты Шакум бу бала,
4674 Акылы даана куу бала:
4675 «Өз кордугун көргөнчө,
4676 Жат кордугун көрөйүн,
4677 Бакылга башым бийлетпей,
4678 Март кордугун көрөйүн,
4679 Барып алып бу көрө,
4680 Жакыпка кабар берейин.
4681 Жайымды айтып салайын,
4682 Жакып байга барайын,
4683 ЖҖанында болсо баласы,
4684 Жаңы өспүрүм Манасы
4685 Жайы-күйүн көрөйүн».
4686 Муну ойлонуп бу бала,
4687 Мурунтан Шакум куу бала,
4688 Уруштан чыгып бөлүнүп,
4689 Астындагы Куучабдар
4690 Учкан куштай көрүнүп,
4691 Бала Шакум барганы.
4692 Бай Жакыпты көргөндө
4693 Көздөн жашы төгүлүп,
4694 Түшүп аттан баш уруп,
4695 «Алтайлык түпкө жетти — деп,—
4696 Айлымды талап кетти — деп,—
4697 Аксакал Жакып баатыр — деп,—
4698 Алтайлыктан кол келип,
4699 Айлымды талап жатыр — деп,—
4700 Аман койбойт бир жанды
4701 Ажылдаган капыр — деп,—
4702 Атам өлдү сиздерден,
4703 Манжудан келген аз айыл,
4704 Асты аргабыз калбады
4705 Бөлөктөн жардам издээрден.
4706 Кыргыздан келген сиз элең,
4707 кытайдан келген биз элек,
4708 Кырганы жатыр алтайлык,
4709 Кыйлабыз өлүп тамтайдык!
4710 Җайытта жаткан малыңды
4711 Җалгызын койбой айдады,
4712 „Артык алба малын” — деп,
4713 Айтып шорум кайнады.
4714 „Аяйсың — деп — бурутту”
4715 Айлымды кырып курутту.
4716 Үйдү кармап чеп кылып,
4717 Үлкөн улук кеп кылып,
4718 Өлчөп турбуз өзүбүз
4719 Өлөбүз деп шек кылып!
4720 Койчу, Жакып атаке,
4721 Корооңо барып коноюн,
4722 Коңшулаш тууган болоюн,
4723 Кокус өлгөн атама
4724 Козуңду да албай коёюн!
4725 Айлыңа барып коноюн,
4726 Аралаш тууган болоюн,
4727 Ажалдан өлгөн атама
4728 ‚ Албастан кунум коёюн!»
4729 Шакум бала бу кепти
4730 Жакыпка айтып салганы.
4731 Чынжырга салган жол менен,
4732 Камбардын уулу Айдаркан
4733 Карк алты жүз кол менен,
4734 Байрактары делбиреп,
4735 Кайкаңдан чыга калганы.
4736 Аны көрүп бай Җакып
4737 «Бачым жүрө көргүн» — деп,
4738 Айгайды азыр салганм.
4739 Аны көрүп алар да,
4740 Ат коюп жүрүп калганы.
4741 Бай Жакып да бакырып,
4742 «Бат жүргүн» — деп, чакырып,
4743 Байрактын башын жапырып,
4744 Бай Жакып атка миниптир.
4745 «Булар марашып аткан экен» — деп,
4746 Бачымдашып тепеңдеп,
4747 Алар келип калыптыр.
4748 Аркасынан Жакыптын
4749 Андан-мындан жыйылган
4750 Отуз киши барыптыр.
4751 Антип-минтип чогулуп,
4752 „Жети жүз сексен кол болду.
4753 Ошо колдун ичинде
4754 ортоктош болгон нойгут бар,
4755 Кызыр чалган Җакыптын
4756 Кызматын көргөн кыргыз бар
4757 Аркасы тийген найман бар,
4758 Коңшулаш жүргөн коңурат,
4759 Үйүрлөш жүргөн үйшүн бар.
4760 Аралашкан алчын бар,
4761 Аргындан Каракожо бар,
4762 Ата уулудан кошо бар,
4763 Анда Җакып бай айтат:
4764 «Өлгөн киши өзүмкү,
4765 Бу өзгө калмак не кылат?!
4766 „Өлгөндүн кунун албайт” — деп,
4767 Өчөшүп мынча не кырат!?
4768 Талган калмак өзүмкү,
4769 Талаада калмак не кылат?!
4770 „Талгандын айбын албайт” — деп,
4771 Талкалап муну не кырат!?
4772 Атасы өлгөн бу бала
4773 Алды менин тынчымды
4774 Аягымды кучактап,
4775 „Айрып койгун, ата” — деп,
4776 Агып жашы бурчактап.
4777 Зарлап карап турат — деп,—
4778 Талабына жеткирбей,
4779 Талатып ийсек уят — деп,—
4780 Кыйналып бала турат — деп,—
4781 Кызыталак алтайга
4782 Кырдырып ийсек уят — деп,—
4783 Олжолотсок окус — деп,—
4784 Таңда күнү бизди да,
4785 Талкалап кетер кокус — деп,—
4786 Аламан коюп калыңар,
4787 Атышкансып барыңар,
4788 Айрып муну алыңар.
4789 „Аралаш тууган болом — дейт,—
4790 Айлыңа келип коном” — дейт.
4791 Андаңарчы, балдар» — деп,
4792 Бай Җакып айтып салганы.
4793 «Атасынын көрү калмак!» — деп,
4794 Айдаркан сүйлөп калганы,
4795 «Муну айырбайт деген эмне!» — деп,
4796 Манас айтып салганы.
4797 Оңдошуп атын минишип,
4798 Жарашып жарак кийишип,
4799 Урушмак болду калмакка.
4800 «Урушсак ушуну алабыз,
4801 ураанды ким деп салабыз?»
4802 Көпчүлүк сурап калганы.
4803 Көргүн Манас баланы,
4804 Көк найза колуна алганы,
4805 Астындагы сур кунан
4806 Атына камчы салганы.
4807 Башка сөзгө карабай,
4808 «Манастап» ураан салганы.
4809 «Манас, Манас, Манас» — деп,
4810 Ошо жерде баатырың
4811 Чабуул коюп калганы.
4812 Баары бирдей бакырып,
4813 Кылкандай найза жапырып,
4814 Башка сөз келбей оозуна,
4815 «Манастап» ураан чакырып,
4816 Ак асаба, кызыл туу,
4817 Айгайлаган ызы-чуу,
4818 Көк асаба, кызыл туу
4819 Көк жаңырган улуу чуу.
4820 Мылтыктарын сундуруп,
4821 Айгай кулак тундуруп,
4822 Калмакка найза сундуруп,
4823 Җелегин жерге жапырып,
4824 Тозоңду тоодой сапырып,
4825 Домабил шорун катырып,
4826 Кыйкыйлап кирип калганы,
4827 Кыргынды кыйла салганы.
4828 Айбатына тура албай
4829 Ат соорусун салганы,
4830 Аземилге бет алып,
4831 Ат коюп качып калганы.
4832 Аламандап жети миң,
4833 Бирөөн жанчты экинин,
4834 Үчөө өлдү жетинин.
4835 Аламанды кыргыздар
4836 Коюп кетип баратыр,
4837 Айбалталап чокусун
4838 Оюп кетип баратыр,
4839 Алты, бештен ар жерге
4840 Союп кетип баратыр.
4841 Чакыр-чукур чаң кылып,
4842 Керме өтөктү кан кылып,
4843 Өлтүргөнүн сан кылып,
4844 Керменин Кара-Белине
4845 Керип кетип баратыр,
4846 Сазайларын калмактын
4847 Берип кетип баратыр.
4848 сакал менен мурутун
4849 Санап казак, кыргызың
4850 Терип кетип баратыр.
4851 Өөдө салып калмактар
4852 Өрүп кетип баратыр,
4853 Көрбөгөндү алтайлык
4854 Көрүп кетип баратыр.
4855 Астында Манас жаш бала
4856 Баштап кетип баратыр.
4857 Башын кесип ар жерге
4858 Таштап кетип баратыр.
4859 Карагай найза-єүңгүнү
4860 Калмактардын жонуна
4861 Аштап кетип баратыр,
4862 Кара жанын жаш Манас
4863 Карыштап кетип баратыр,
4864 Астындагы ак сур ат
4865 Арыштап кетип баратыр.
4866 Алтайлык качып ар жакка
4867 Җапыстап кетип баратыр.
4868 Сегиз жүз келген алтайды,
4869 Төрөсү өлүп Домабил,
4870 Төрт жүз он үч кишиси
4871 Төгүлүп каны далдайды.
4872 Түштүк жерге сүрүптүр,
4873 Түшүргөндүн баарысын
4874 Этегин башка түрүптүр,
4875 Эсеп жок өлүп бүлүптүр.
4876 «Эми оңбойбуз мындан» — деп,
4877 Эстүүлөрү билиптир.
4878 Асты качып үркүшүп,
4879 Алтайды ашып дүргүшүп,
4880 Калганынын кыйласы
4881 Камбылга качып кириптир,
4882 Җалгызынын артынан,
4883 Баласынын дартынан
4884 Туучунакты моюндап,
4885 Туулгасын коюндап,
4886 Бай Җакып барат бакырып,
4887 «Балам, бери токто!» — деп,
4888 Байрак булгап чакырып.
4889 «Асый эмес, бышты — деп,—
4890 Астына элдин түштү — деп,—
4891 Чарчабаган бу доңуз
4892 Кандай жылкы күчтүү» — деп,
4893 Бай Җакып атын каргады,
4894 Айрыштын сары кайкаңдан
4895 баласын жетип кармады.
4896 Манас токтоп калган соң
4897 Андан ары кубалап
4898 Алтайга киши барбады.
4899 «Кут болсун, Манас, төрөм!» — деп,
4900 Кортуктун уулу барганы,
4901 Кубанып Җакып атасы
4902 Кайра тартып калганы.
4903 Бая калмактардын тон-тоноо
4904 Кара журт талап алганы.
4905 Алтайлыктын калмагы:
4906 «Ажыдаар чыкты — деп,—
4907 Аты Манас мыкты — деп,—
4908 Эсенканга неткен? — деп,—
4909 Эмдигиче соо коюп
4910 Эси кайда кеткен?» — деп,
4911 Жаң-жуңуна жарылдап,
4912 Калдайына каңкуулап,
4913 Доотайына добурап,
4914 Дуу-дуга арзын беришип,
4915 «Кыйратмак болдук аны» — деп,
4916 Кытайга айтып келишип,
4917 Жата турсун жайында.
4918 Айрып манжу калмагын,
4919 Аты-тонун олжолоп,
4920 Айылына барганы.
4921 Кыргынды кыйла салыптыр,
4922 Манжудан барган калмактан
4923 Кырк төртү өлүп калыптыр.
4924 Өлүгүн жыйып алышты,
4925 Өкүрүп ыйлап калышты.
4926 «Өкүрбөңөр ыйлап» — деп,
4927 Калганынын баарына
4928 Кайрат айтып салышты,
4929 Казак, кыргыз барышты.
4930 «Журт бололук сизге — деп,—
4931 Өлгөн жанды тиргиздиң,
4932 Тууган.болгун бизге — деп,—
4933 Ырайыңар артыкча
4934 Көрүнөт жакшы көзгө — деп,—
4935 Ынаныңар сөзгө» — деп,
4936 Калмактардын карысы,
4937 Каны Жакып байынын
4938 Кашына келди баарысы,
4939 «Өлүктү кандай кылсак?» — деп,
4940 Акылдашты баарысы.
4941 Бала Манас кеп айтат:
4942 «Баарыңарга эп болсо,
4943 Мен бийлеген кеп болсо,
4944 Бизди тууган көр — деди,—
4945 Җерди казып, өлүктү
4946 Баарын бирдей көм» — деди.
4947 «Макул болот акыр» — деп,
4948 Җерди терең оюшту,
4949 Өлүгүн көмүп коюшту.
4950 Җылкычысын чакыртып,
4951 Бай Җакып кашына алганы:
4952 «Кары-куру бээден,
4953 Как баш болгон аттардан
4954 Төрт жүзүн айдап кел — деди,—
4955 Атасы өлгөн балага,
4956 Арада өлгөн калмакка,
4957 Аларга бөлүп бер» — деди.
4958 Бергенин бөлүп алышты,
4959 Береке таап калышты.
4960 Жана Жакып жылкыдан
4961 Җыйырма үч жылкы алпарып,
4962 Җыйынга союп салышты.
4963 Казак, кыргыз, калмагы
4964 Җыргап жатып калганы.
4965 Манжудан келген журт үчүн
4966 Атасы өлгөн баланы
4967 Бий көтөрүп алганы.
4968 Кара токо Мажик деп,
4969 Кабары кийин калганы.
4970 Камданбай Жакып калбады,
4971 Казак, кыргыз баарына,
4972 Баягы Дөгөн карыга:
4973 «Алсаң менде мал — деди,—
4974 Ар түлүгүм бар — деди,—
4975 Алтын менен зар — деди,—
4976 Барымды менден ал — деди,—
4977 Бирок балама көзүң сал» — деди.
4978 Аскерге келген адамды
4979 «Айылга жүр» — деп,— аларды
4980 Баштап Жакып барганы,
4981 Бая бий көтөргөн балаңны,
4982 Бирин койбой жүргүн деп,
4983 Баштап алып бай Жакып,
4984 «Баш көтөрбөй калбайын
4985 Байкай албай тим жатып»,
4986 Уну ойлонуп бай Җакып
4987 Айылына барганы.
4988 Җетимиш үйлүү тууганы
4989 бүгүн жети жүз колду кондурду,
4990 Җеп ичкен жактан болтурду.
4991 Эртесинде шашкеде
4992 Элдин баарын жыйнатып;
4993 «Ата уулудан аксакал
4994 Ат минсеңер — жол» — деди,
4995 Аягынын баарына
4996 Аруу, жакшы тон берди,
4997 «Аттаныңар, кайтыңар,
4998 Аман-эсен бол» — деди.
4999 Ата уулулар ат алып,
5000 Аяк жагы тон алып,
5001 Ар тарапка жол салып,
5002 Аскер кайтып кеткени.
5003 Алты ай өтүп арадан,
5004 Җана жазга жеткени.
5005 Баягы Манас баланын
5006 Дагы көргүн неткенин.
5007 Ушу күндө Манастын
5008 Он бирге жашы жетиптир.
5009 «Җылкынын туур маалы — деп,—
5010 Барып көрөм аны» — деп,
5011 Айбанбоз минип алганы,
5012 Төрт асый болгон мал экен,
5013 Төөдөй шаңы бар экен.
5014 Атка минип аргытып,
5015 Айбанбоз менен каргытып,
5016 Балалыктан эригип,
5017 Бара жатыр желигип.
5018 Жолдо жаткан Топтогон,
5019 Җол боюнда оттогон,
5020 Эн, тамгасы бир башка
5021 Өз жылкысы окшобойт,
5022 Өңкөй баары сур кашка,
5023 Миңге жакын карааны,
5024 «Билейин» — деп — жаш бала
5025 Аралап жетип барганы.
5026 Көрө салып тааныды,
5027 Бая төрт бала турушуп,
5028 Төбөлөшүп урушуп,
5029 Козу союп кондурган,
5030 Коногун кылып оңдурган,
5031 Аксакалы Айнакул
5032 Анын экөөн таап алганы.
5033 «Экөөңөр бери жүргүн» — деп,
5034 Ээрчитип жолго салганы.
5035 Амандыгын сурашып,
5036 ат жарышып чурашып,
5037 Бай Җакыптын жылкысын
5038 Баарын көрүп бек айтып,
5039 «Айдаңар бери жылкынды
5040 Мага жакын» — деп, айтып,
5041 Барды Манас кошуна,
5042 Җылкычынын кашына,
5043 Җылкычыдан сураса
5044 «Субайды сыртка салдык — деп,—
5045 Тубары жыйырма миң экен,
5046 Түзгө келип калдык» -— деп,
5047 Манаска айтты баянын.
5048 Җыйырма эки миң экен жылкысы,
5049 Җыйып баарын алганы,
5050 Кысыр эмди тайлардаР
5051 Үчтү союп салганы.
5052 «Үзүрүн көргүн сиздер» — деп,
5053 Коштон майын агызып,
5054 Җылкычынын бириндей
5055 Кошо жатып алганы.
5056 Кош тигишип жанаша,
5057 „Кылганынын баарысы
5058 Оюн, күлкү, тамаша.
5059 Бетегесин жулдуруп,
5060 Белгини жерге урдуруп,
5061 Беш чүкөнү бир дешип,
5062 Белсенип ордо кир дешип.
5063 Сызып алып сызыкты,
5064 Кыйлача кылып кызыкты,
5065 Жерди чийип салышып,
5066 Желпинишип алышып.
5067 Жер жайнаган жылкы бар,
5068 Күндүгүнө бир тайдан
5069 Кармап келип союшуп,
5070 Карап турса мүнөзү
5071 Кан заададай болушуп.
5072 Жалпак жыгач чаптырып,
5073 Чараларын оюшуп,
5074 Бир жагына бир тогуз,
5075 Бир жагына бир тогуз,
5076 Үй чыгарып коюшуп.
5077 Ою менен олтуруп,
5078 Ташын салып толтуруп,
5079 Тогуз коргоол ойгону,
5080 «Ордо, тогуз коргоол» — деп,
5081 Жаш Манас кылып койгону,
5082 Баштаптыр Манас ордону,
5083 ордо деген оюнду
5084 Бизге мурас койгону.
5085 Тогуздан коргоол салганы,
5086 Бу Манастан калганы.
5087 (Алда билет бу сөздүн
5088 Чыны менен жалганын),
5089 Җол боюнда ордосу,
5090 Атып жаткан ордону
5091 Отуз эки жолдошу.
5092 Он алтысы бир тарап,
5093 Җана он алтысы бир тарап,
5094 Ордого кызып анталап.
5095 Аны таштап салыңар,
5096 Ары түбү чоң Бээжин
5097 Андан кабар алыңар.
5098 Баш карматкан канча жан,
5099 Падышасы экен Эсенкан.
5100 Җаң-жуңдан жайын угуптур,
5101 Калдайдан кабар угуптур.
5102 Кан да болсо Эсенкан
5103 Кайгыланып туруптур:
5104 «Аты Җакып түрк — деп,—
5105 Ааламдан ашкан бай экен
5106 Алтай жакта жүрүп — деп.—
5107 Жери Шыйкуу, Соошанда,
5108 Калаасы Кара-Шаар болуп,
5109 Жердеген экен ошондо.
5110 Байлыгына мактанса
5111 Жеткирбейт экен көп жанга.
5112 Мурунтадан бу Җакып,
5113 Бурут окшойт куу Җакып.
5114 Элүүгө жашы келгенче
5115 Эч бала көрбөй туруптур,
5116 Баласы жок, малы көп,
5117 Байкуш болуп куруптур.
5118 Алты жыл болду нак быйыл,
5119 Баркыраган ыйлаган
5120 Баланын үнүн угуптур.
5121 Баланы жерден алганда
5122 Бар жандын эси чыгыптыр.
5123 Бери болсо тоюна
5124 Беш жүз бээ союптур,
5125 Атын Манас коюптур.
5126 Акылмандар баары айтат:
5127 „Ааламга салат түлүк — дейт.—
5128 Чоң Бээжинге ок атар
5129 Чоңойгондо жүрүп“ — дейт.
5130 ою терең аярлар,
5131 Олордо бар мындай кеп:
5132 „Паашадан буйрук уксак — деп,—
5133 Баштап аскер чыксак“ — деп,
5134 Акылмандар муну айтат,
5135 „Бар тамырын кырксак“» — деп,
5136 Эсенкан турду таңданып,
5137 Эл карады жарданып.
5138 Эсенкан элге кеп айтат,
5139 «Эй, калайык — деп, айтат: —
5140 Түрктөн катын туубайбы,
5141 Бир катыны тууду — деп,
5142 Дүүлүксөм кудай урбайбы!
5143 Чантуудан катын туубайбы,
5144 Чантуўдан катын тууду — деп,
5145 Мен чаң салсам кудай урбайбы!
5146 Маңгулдун элин бакалап,
5147 Алтайдын тоосун жакалап,
5148 Анда алты зубун калмак бар,
5149 Калмактын калкын аркалап,
5150 Араң жүргөн буруттур,
5151 Алгымыш жылдан бер жакка
5152 Бизге букара болуп туруптур.
5153 „Катыны эркек тууду“ — деп,
5154 Биздин калдайды кудай уруптур.
5155 Жаңы тууган баладан
5156 Җаны коркуп калбаган,
5157 Эми тууган баладан
5158 Эси чыгып бир жолу,
5159 Эс акылы калбаган.
5160 Кандыгымды билдирем,
5161 Жаңы тууган бала үчүн
5162 Калкты кантип бүлдүрөм?!
5163 ПТаашалыкты билдирем,
5164 Бар-жокту кантип бүлдүрөм?!
5165 Же көтөрүп чыккан туусу жок,
5166 Же кулак тунган чуусу жок,
5167 Җе көп жыйнаган колу жок,
5168 Паашадан аскер барууга
5169 Байкап турсам, жолу жок.
5170 Андай кылбай а көрө,
5171 Аңдап ишти кылалык.
5172 Жарымы калмак, жармы сарт,
5173 Паашалыктай мал сойгон
5174 Жакып чантуу кандай март.
5175 Жыйырма-отузун чакырып,
5176 Казыналык төөдөн
5177 кырк-элүү төө ыйгарып,
5178 Алты кытай доргосун
5179 Ага кошуп жолдошун,
5180 Казыналык асыл бул
5181 Төөгө жүктөп арттырып,
5182 Ой менен тоого саттырып.
5183 Җакыбы кандай жерде экен,
5184 Баласы Манас эр бекен,
5185 Дайындап жерин көрүшсүн,
5186 Каяша кылып биздерге
5187 Кол салуучу ал бекен?
5188 Җе корголоп жүрүп бай болгон
5189 Менин комутум толбос кем бекен?
5190 Кандайлыктан бул иштин
5191 Кабары мында келди экен.
5192 Калкына барып пул сатып,
5193 Алтайдын тоосун аралап,
5194 Каңгайдын калкын каралап,
5195 Шыйтуунун элин шыпырсын,
5196 Таңшаңдын тоосун так басып,
5197 Керме тоону сыдырсын,
5198 Кебездин тоосун кыдырсын.
5199 Ополдун тоосун ойлосун,
5200 Анжиян кире койбосун,
5201 Кашкардан кайра тартсын — деп,—
5202 Казыналык дүйнөдөн
5203 Канча сонун артсын» — деп,
5204 Кылдырды соода каныңыз,
5205 Кызыгын көрүп алыңыз.
5206 Бээжинден чыгып алыптыр,
5207 Беш айдан бери жол жүрүп,
5208 Алтай тоонун оюнда,
5209 Аземил суунун боюнда,
5210 Ойноп, күлүп жатышып,
5211 Ордолорун атышып,
5212 Ордого оюн салыптыр,
5213 Бая ойрон болгон кербендер,
5214 Эсенкандын алдынан
5215 Эл кезмекке келгендер,
5216 Ордосу жолдун бетинде,
5217 Атып аткан ордону
5218 Алар жан — деп, кайдан ойлоду.
5219 Атып-атып чүкөгө
5220 Ичке түшүп имерип,
5221 Томпой менен жиберип,
5222 Чертүүгө Манас барганы.
5223 «Төөңдү тышка тарткын» — деп,
5224 четкилер айтып салганы.
5225 «Төө тартпасак нетет? — деп,—
5226 Койчу, чүкөсү ок беле,
5227 Эмнеге алы жетет» — деп,
5228 Җетелеген сартын көр,
5229 Калмагы кошо тепеңдеп,
5230 Кан кишиси болгон соң,
5231 «Бу канте коёт экен?» — деп,
5232 Катар-катар төөсү
5233 Ордонун четин кечкени.
5234 Томпойго Манас жеткени,
5235 Томпойду колуна алганы,
5236 Кулжадан алган эңкени
5237 Кошо коюп калганы.
5238 Томпойдун тийген учунан,
5239 Манастын черткен күчүнөн
5240 Астыңкы төөнүн соңгусу
5241 Төө мылтыктын огундай
5242 Черткенде сака жеткени,
5243 Төө шыйрагын сындырып,
5244 Төө кырданып кеткени.
5245 Бир эңкеси барыптыр,
5246 Астыңкы эшек бутуна
5247 а да тийип калыптыр.
5248 Җыгылды эшек, сарт калды,
5249 «Кыйынчылык көрдүм» — деп,
5250 Кытайларга даттанды.
5251 «Бул кандай кыйын бала?» — деп
5252 Ушу жерде Манасты
5253 Улуктан келген кытайлар
5254 Урабыз — деп, чаң салды.
5255 «Буту сынып төө калды,
5256 Бу жолдошум жөө калды.
5257 Карма, карма, карма — деп,—
5258 Как ушуну байла» — деп,
5259 Таталап кытай калганы.
5260 Кармамакка Манасты
5261 Жабыла алтоо барганы.
5262 «Карматпайбыз аны» — деп,
5263 Җанындагы отузу
5264 Жабыла колду салганы,
5265 Калмак, сарты, кытайы
5266 Карсылдашып калганы.
5267 а дегенде эр Манас
5268 Кыйынсынган кытайдын
5269 Башчысын кармап алганы.
5270 Кармаша кеткен жеринде,
5271 карк алтын кемер белинде,
5272 Бекемдеп кармап алганы,
5273 Көтөрүп жерге салганы,
5274 Көтөрүп жерге бир уруп,
5275 Көөдөндөн басып бир туруп,
5276 Балбандык эмей бу кандай,
5277 Башын жулуп алганы.
5278 Чилдин башын жулгандай,
5279 © Кызыл өңгөч кыйылып,
5280 Кекиртеги жыйылып,
5281 Башкасы калды зоңкоюп,
5282 Башы калды томпоюп.
5283 Башчысы мунун өлгөн соң,
5284 Баягы турган жигиттер
5285 Баары коркту сумсайып.
5286 «Сумсайбаңар баатыр — деп,—
5287 Буларга мен сонунду кылам акыр — деп,—
5288 Кырк беш төө жүк экен,
5289 Олжо кылам такыр — деп.—
5290 Он калмакты койбоңор,
5291 Берки турган беш кытай,
5292 Бешөөн да союп тойло — деп,—
5293 Сарттын онун калтыр — деп,—
5294 Баарын олжо кылыңар
5295 Кырк төө малды» — деп,
5296 Ордону кызыл кан кылды,
5297 Ойротко муну даң кылды.
5298 Өлтүргөнү буларды
5299 Он алты капыр жан кылды.
5300 Калмагы, кытай өлгөнү,
5301 Сарттын баары самсаңдап,
5302 «Жан кыйба!» — деп, тамтаңдап,
5303 «Жаныбызды кыйба? — деп,—
5304 Түбүбүз Түрктүн кулубуз,
5305 „Җаныбызды кыйба” — деп,—
5306 Жалынын сизге турубуз.
5307 Торгун, тубар, асыл пул
5308 Артып жүргөн пулубуз.
5309 Карк алтын дүйнө пулу бар,
5310 Доолон, чүчтө, буулум бар.
5311 Кудай айдап жеткирген
5312 Сизге ылайык пулу бар.
5313 Алгын мынча малын — деп,—
5314 Кандын келдик кашынан,
5315 „Ушу жолго салба“ — деп,
5316 Айттым эле башынан.
5317 „Үрүстөмдөй иш кылган,
5318 балбандык кылган жашынан,
5319 Манас деген бала — деп,—
5320 Барып келгин ага — деп,—
5321 Билип келгин даана“ — деп,
5322 Эсенкан буюрду бизди — деп,—
5323 Эң сонун көрдүк сизди — деп,
5324 Атасы ким, аты ким?
5325 Аркы уругу, заты ким?» —
5326 Билсек дешип сурашты,
5327 Бири айтпай баары чуулашты.
5328 Анда Манас билди да,
5329 Арсаң-арсаң күлдү да:
5330 «Атам Җакып, Манасмын,
5331 Ары тарт десе болбостон
5332 Акылыңдан адаштың.
5333 „Төөмүн буту сынды“ — деп,
5334 Бу дөөкүрсүгөн кандай кеп?
5335 Кытай менен калмакка
5336 Бул өлүшү жакшы эп!
5337 Отуз эки жылкычы.
5338 Оюңа жаман албаңар,
5339 Ороюң чочуп калбаңар.
5340 Ойрон болгон буларды
5341 Шыйрактан байлап алыңар,
5342 Җылгага сүйрөп салыңар.
5343 Колунан байлап алыңар,
5344 Коктуга сүйрөп салыңар.
5345 Кыпындай неме койбостон
5346 Киймин тоноп алынар,
5347 Кидирбеңер, баарыңар!»
5348 Манас айтып салганы,
5349 «Маакул болот мырзам» — деп
5350 Баары кабыл алганы.
5351 Манас муну сүйлөдү,
5352 Байлап алып шыйрактан,
5353 Коктуну көздөй сүйрөдү.
5354 Он сарты турат алдырап,
5355 «Оңбойбуз» — деп, жалдырап.
5356 «Җылкычыдан чап — деди,—
5357 Бай Җакыпты тап — деди.—
5358 Акбалтаны алыңар,
5359 Бердикеге кабар бериңер,
5360 Бери жакка алып келиңер.
5361 Дамулдага кабар салыңар,
5362 Азыр келсин баарысы,
5363 Ак сакал Җакып карысы.
5364 Койчуга кошо кабар сал,
5365 койбой баарын жыйып ал.
5366 Ошпур менен Саламат,
5367 Ошондогу жамагат,
5368 Баары келип калсын — деп,—
5369 Манастын тапкан дүйнөсүн
5370 Байкап бөлүп алсын» — деп,
5371 Кабар салды калкына,
5372 «Манжурия айлынын
5373 Баарына кабар салыңар,
5374 Мажик мырза баланы,
5375 Баарын чакыр аларды».
5376 Ушуну айтып туш-тушка
5377 Узатты сегиз кишини,
5378 Узартар кылар ишини.
5379 Эртеси күндө бешимде,
5380 Түш эңкейген кезинде
5381 Җакып бай келди карпайып,
5382 Акбалта менен Бердике
5383 «Алда эмне жумуш? — деп,—
5384 Дагы Манас тим жатпай,
5385 Ким менен кылды уруш?» — деп.
5386 Дамулда менен Түнөгөр
5387 Бу да келип калыптыр,
5388 Койчу, айылдагы адамдар
5389 Жуда келип калыптыр.
5390 Ошпур менен Саламат,
5391 о жактагы жамагат,
5392 Мажик менен Дөгөндү,
5393 Манжулуктун адамы
5394 Баары жүрдү тамамы.
5395 Жыйылышып алганы,
5396 Кыгайдан келген кырк беш төө,
5397 Бая турга сарт он жөө,
5398 Буларга һәзүн салганы.
5399 Жаны көрүп Җакып бай
5400 Айран азыр калганы.
5401 Кырк беш жүктүү төө көрдү
5402 Кыйла сартты жөө көрдү.
5403 Чакыргандын баарысы
5404 Чапкылап келип калышты.
5405 Аксакалдуу карысы,
5406 Акылдашты баарысы:
5407 «Мынча төө, жүк малды —
5408 Буларды кайдан таап алды?
5409 Оңой-олтоң мал эмес,
5410 Ушу турган он сарты
5411 Ушуларга ээ болуп
5412 алып жүрчү жан эмес.
5413 Карандай мойну бир кулач
5414 Казыналык нардан го?
5415 Үстүндөгү жүктөрү
5416 Карк алтын, кымбат зардан го?
5417 Артканынын баарысы
5418 Ар бир сонун малдан го?
5419 Башчылары жоголгон,
5420 Бу байкуштарга не болгон?
5421 Сурайлыкчы сартынан,
5422 Жуда келдик жыйылып,
5423 Алып жүргөн мал-мүлкү
5424 Кайсы калктын мартынан?
5425 Бирди көрмөк болдук го
5426 Бу Манастын дартынан!
5427 Издеп чыкпай коёбу
5428 Ушунча малдын артынан.
5429 Албасакпы, алсакпы,
5430 Же кайсы жерден келсе да,
5431 Как жайыңа баргын — деп,
5432 Карап турган сарттарды
5433 Кайтарып жолго салсакпы?
5434 Карап бекер турбайлы,
5435 Кабарын сарттан сурайлы».
5436 Акыл кылып баарысы,
5437 Акбалта, Жакып карысы,
5438 Кеңеш кылып кеп сурайт,
5439 Кербен болгон сарттардан
5440 «Кеп айтыңар? — деп, сурайт.—
5441 Байсыңарбы өзүңөр?
5442 Баяндап айткын сөзүңөр,
5443 Башка жакта дүйнөнү
5444 Көрбөгөнбү көзүңөр?
5445 Көргөн, билген баарына айт,
5446 Кайдан келдиң өзүңөр?
5447 Кытайдан чыккан бай бекен?
5448 Кылымды баскан жан бекен?
5449 Кыйлача сонун нар экен,
5450 Нар үстүндө арттырган
5451 Кыйла сонун мал экен.
5452 Айтыңарчы жайын? — деп,—
5453 Аныгын уксак дайын»— деп,
5454 Казак, кыргыз калкы бар,
5455 Карыя Жакып каркыбар
5456 Сарттардан жайын сурады.
5457 Сарттар коркуп сабыркап,
5458 Кол куушуруп турады.
5459 «Уйгурдан болот учубуз,
5460 Түрктөн болот түбүбүз.
5461 Кумулдун ары жагында
5462 Шаашуңга деген шаарда
5463 Оокат кылып жүрүбүз.
5464 Кандан кабар келгени —
5465 „Сооданын тилин билгенден,
5466 Җүрөгүн дүйнө тилгенден,
5467 Көптү көргөн көсөмдөн,
5468 Тилге жүйрүк чеченден,
5469 Ток, ачкага бекемден
5470 Он сарт бизге келсин — деп,—
5471 Беш, алты жылга бел байлап
5472 Кызмат кылып берсин“— деп,
5473 Кандын келди кабары,
5474 Зуңдуңдан келди чабары.
5475 Токсон төрт үйлүү киши эле
5476 Өңкөй уйгур балдары.
5477 „Ошонуңар баргын“— деп,
5478 Олор бизди каалады.
5479 Каалагандан кайта албай,
5480 „Барбайбыз“— деп — айта албай,
5481 „Бейли катуу сиздер — деп,—
5482 Меңкээриген биздер — деп,—
5483 Акылга толук сиздер — деп,—
5484 Араң жүргөн биздер“—- деп,
5485 Бала-чака, ургаачы,
5486 Баарыбызга бу түйшүк,
5487 „Барбайм“— деп, карап турбачы.
5488 Кан жарлыгы катуудур,
5489 Каарланса сап кылып,
5490 Баарыбызды атадыр.
5491 „Барбаганың болбос — деп,—
5492 Кандын сөзү болгон соң,
5493 Каяша кылган оңбос“— деп,
5494 Элибиз айтып салганы.
5495 Эсенкандын зуңдуңу
5496 „Не кечиктиң мынча?“ — деп,
5497 Энтелетип калганы.
5498 Токсон төрт үйдөн он киши
5499 Топтотуп айдап алганы.
5500 Җер кадамдап мол жүрүп,
5501 Җетимиш күнү жол жүрүп,
5502 Ордосун көрдүк канынын
5503 Орчун Бээжин шаарынын.
5504 „Не кылар экен бизди?“— деп,
5505 Кара жандын камын жеп,
5506 карап турдук бүгүлүп,
5507 Кан алдында жүгүнүп,
5508 Карып жандан түңүлүп,
5509 Алты кытай, он калмак
5510 Аскерден бөлүп, куп тандап,
5511 Казыналык нарынан,
5512 Камдатып айдап баарынан,
5513 Төөнүн баарын чомдотуп,
5514 Төө жарагын оңдотуп,
5515 Казыналык малынан,
5516 Ар сонундун баарынан,
5517 Алтын, күмүш зарынан
5518 Җүктүн баарын арттырып,
5519 Җүндөн аркан тарттырып,
5520 Җүрөрдө бизге кеп айтты:
5521 „Алтай, Каңгай аралап,
5522 Аңгирени сыдырып,
5523 Ар жагы Эртиш дарыя бар,
5524 Соода менен кыдырып,
5525 Кашкарга кадам салыңар,
5526 Малдарыңдын баарысын
5527 Кара мал кылып алыңар.
5528 Кан-Тоонун оюнда,
5529 Санар талаа боюнда
5530 Алтай деген эл бар — дейт,
5531 Алты зубун калмактын
5532 Җердеп турган жер бар — дейт,
5533 Так ошого каралдаш
5534 Түрктөн келген эл бар — дейт,
5535 Ошол элдин ичинде
5536 Аты Жакып эр бар — дейт.
5537 Кандай экен баласы —
5538 Ал Жакыптын Манасы?
5539 Бузук болсо билгин — деп,—
5540 Эгер бузук көрүнсө
5541 Тирсегинен илгин — деп,—
5542 Насия мал бергин — деп,—
5543 Ар борумун көргүн — деп.—
5544 Аралап анык жүргүн — деп,—
5545 Ачып көзүң көргүн — деп,—
5546 Бузуктугу чын болсо,
5547 Мында кайтып келгин — деп,—
5548 Аныктап билсең кабарын
5549 Айтып бизге бергин — деп.—
5550 Өтүрүк сөз — өлгөн сөз,
5551 Жалган айткан жаман сөз,
5552 Убал кылбай бирөөгө
5553 укканыңды айтпагын,
5554 Көрмөйүнчө көз менен
5555 Айтып келбе бу жерге
5556 Бирөө айткан сөз менен.
5557 Бай — деп,— айтты бабасын,
5558 Аралап Алтай талаасын,
5559 Аныктап билип баласын,
5560 Көз менен көрүп Манасын“.
5561 Урматтап бизди узатты,
5562 Көрмөк үчүн шу жакты.
5563 Кызмат кылып төөчүгө
5564 Кыйладан бери жол жүрдүк,
5565 Кызык жолду биз көрдүк.
5566 Беш ай болду чыкканы,
5567 Кары, жашта бар бекен
5568 Бээжиндин шаарын укканы?
5569 Алты кытай башчысы,
5570 Сооданын жолун аччусу,
5571 Он калмак эле кошчусу.
5572 Кызматкери биз элек,
5573 Кыйшыгы жок түз элек.
5574 Кече күнү биз келсек,
5575 Бурулбай жолго түз келсек
5576 „Ордодон тышка чык — деди,—
5577 Айткан сөздү ук“— деди.
5578 Айткан сөзүн укпадык,
5579 Жолдон тышка чыкпадык.
5580 Жолду түзөп алыптыр,
5581 Җолго оюн салыптыр.
5582 Астыңкы төө жетелеп
5583 Ордого кадам салганы,
5584 „Чык дегенди укпайт“— деп,
5585 Томпоюн колуна алганы.
5586 Чоң чүкө төөгө жеткени,
5587 Шыйрагына тийгенде
5588 Буту сынып кеткени.
5589 Төөнүн буту сынган соң,
5590 Төрөбүз өкүм кылган сон,
5591 „Кармагын — деди баланы“,
5592 Калмактары жыйылып,
5593 Балага колду салганы.
5594 Отуз киши жабылды,
5595 Ошолордун баарысын
5596 Өлтүрмөккө камынды.
5597 Кытайдын эң кыйыны
5598 Балага каршы турганы.
5599 Бала аны кучактап,
5600 көтөрүп жерге урганы,
5601 Көөдөнүнөн бир басып,
5602 Шол жерде башын жулганы.
5603 Он алтысын өлтүрүп,
5604 Оңдонуп карап турганы,
5605 Не кыларын билбейбиз
5606 Энди бизди булары.
5607 Түндө бизди кондурду,
5608 Конок кылып оңдурду.
5609 Эндигисин билбейбиз,
5610 Кандай заман болорду»,
5611 Сарттар айтып салганы,
5612 Санап туруп бай Җакып
5613 Акылынан танганы.
5614 «Эй, ага-ини болгон көпчүлүк,
5615 Аңдаңарчы бу кепти,
5616 Акыр мага түшүптүр
5617 Аябаган көп түлүк.
5618 Алтымыш келген жашымды,
5619 Акыры балам жутат бейм
5620 Азапка калган башымды!
5621 Бээжин бекем жер деген,
5622 Беш уруу кытай эл деген,
5623 Беттешкен аман келбеген.
5624 Каканчындын калкы бар,
5625 Канча түрлүү алпы бар,
5626 Катылгандын баарысын
5627 Канын ичкен салты бар.
5628 Кылым журтка катылып
5629 Кыйынга калган экемин!
5630 Кандуу журтка катылып,
5631 Калбага калган экемин!
5632 Кара башым калкалап,
5633 Кайсы жакка кетемин?
5634 Эсенкандын малы экен,
5635 Не сонуну бар экен.
5636 Башкага тийип болорбу?
5637 Баашага тийген оңорбу?!
5638 Карага тийип болорбу?
5639 Канга тийген оңорбу?!
5640 Карап турган ага-ини,
5641 Кандай кылсак эп болот?
5642 Калбайт деймин тукумум,
5643 Бу кандай кыйын кеп болот?»
5644 Муну айтып Җакып бай
5645 Муңайып турду бир далай.
5646 Акбалта чалы кеп айтат,
5647 «Ай, Җакып бай — деп айтат,—
5648 Болсо бала шок болсун,
5649 Шок болбосо, жок болсун!
5650 Ак жазганын көрбөйбү,
5651 Ажалдуу жан өлбөйбү.
5652 Кытай келип калганча,
5653 Кырып бизди салганча
5654 Азыр алып туралык,
5655 Абыдан малга туналык.
5656 Алтайдын тоосун жөлөндүк,
5657 Андан мурун соо белек,
5658 Кыпкызыл канга бөлөндүк!
5659 Беш айлык жолдо Бээжин бар,
5660 Бээжин бизди не кылар?!
5661 Алты айлык жолдо Бээжин бар,
5662 Ант урган кытай не кылар!?
5663 Алты зубин калмагы,
5664 Аз болгондо төрт жүзүн
5665 Балаң Манас жалмады.
5666 Алты айга жакын болуптур,
5667 Кана, келип кырып салганы?
5668 Арууланып алардан
5669 Кутулар шайман калбады.
5670 Кудай салса көрөрбүз,
5671 Жазганына көнөрбүз,
5672 Кейип турбай курулай,
5673 Кеңешиңер, жөнөйбүз!»
5674 Карыясы Акбалта
5675 Кайрат айтып салганы.
5676 Олтургандын баарысы
5677 Оң сөз дешип калганы.
5678 «Өлгөн жан кайта кобобу?
5679 Өкүнгөн менен болобу?
5680 Кеткен жан кайта кобобу?
5681 Кейиген менен болобу?
5682 Сабыркоодон не чыгат,
5683 Сарсанааны коёлу».
5684 Балта чал сөзү токтолду,
5685 Ачууланып эр Манас,
5686 Атасын көздөй октолду:
5687 «Аттигине, атаке,
5688 Акылыңыз канаке?
5689 Кудай салган ажалдан
5690 Кутулган жүргөн экенсиң.
5691 Куу дүйнөнүн түбүнө
5692 Куусаң кантип жетесиң?
5693 Курулай корко берсең сен,
5694 куураган бойдон кетесиң.
5695 Жалган дүйнө жай үчүн
5696 Җалтанган бойдон кетесиң,
5697 Бу жарык дүйнө түбүнө
5698 Чапкылап кантип жетесиң?
5699 Коркуп жүрүп кор болуп,
5700 Кордукка көнгөн экенсиң!
5701 Кансырап айтпай сөзүңдү,
5702 Кандан кыстоо сөз келсе,
5703 Кармап бергин өзүмдү!
5704 Кадыр алда кудурет
5705 Канча дүйнө мал берип,
5706 Ач кылыптыр көзүңдү.
5707 Калмак, кытай биригип,
5708 Кастыгы менде турбайбы,
5709 Калмактан коркуп калтырап,
5710 Кытайдан коркуп кылтылдап,
5711 Җүрсөм кудай урбайбы.
5712 Эсенкандын өзүнөн,
5713 Кабарын угуп турамын
5714 Сарттардын айткан сөзүнөн,
5715 Казынанын малы экен,
5716 Калмак, кытай бириксе
5717 Кастыгы менде бар экен.
5718 Өлүүчү менин өзүм — деп,—
5719 Өзүңөр угуп турдуңар
5720 Сарттардын айткан сөзүн — деп,—
5721 Тагдырда кудай буюрса,
5722 Җалгыз туума Манастын
5723 Тазаларсың көзүн — деп,—
5724 Төөлөрдү бөлүп алыңар,
5725 Дөөрүбөңөр, баарыңар!»
5726 Кырк беш төө жүк малды
5727 Кырк ата уулу эл алганы,
5728 Олжого тунуп калганы.
5729 Ар кайсысы талашып,
5730 Нар тазасын алыптыр,
5731 Бая жилиги сынган кызыл нар
5732 Бай Жакыпка калыптыр.
5733 Нарды а жерге сойгону,
5734 Җүгүн жерге койгону.
5735 Җүгүн чечип караса
5736 Зумурут, көөхар таш экен,
5737 Жубар бермет кошо экен,
5738 Берки жүргөн кырк беш төө
5739 Баарысына тең келген
5740 Асыл дүнүйө ушу экен.
5741 кадырын билген караса
5742 Бир шаардын малындай
5743 Баркын билсе бош экен,
5744 Албарс менен шам чырак,
5745 Буулум, доолон кошо экен.
5746 Төрт айгырга жүктөтүп,
5747 Кийизге салып бүктөтүп,
5748 Бай Җакып алып жөнөлдү,
5749 Баргандардын баарысы
5750 Дүнүйөгө өмөлдү.
5751 Он эки жарым жашында,
5752 Отуз жигит кашында
5753 Жатсын Манас ушунда.
5754 Аны таштап салыңыз,
5755 Ногойдун Ороз уулунун
5756 Кабарын угуп алыңыз.
5757 Орозду деген кишинин
5758 Он баласы бар экен,
5759 Ону бирдей караса
5760 Оңбогондой жан экен.
5761 Аксакалы Чагатай,
5762 Экинчиси Чегетей,
5763 Үчүнчүсү Көбөтай,
5764 Төртүнчүсү Бөбөтай,
5765 Бешинчиси Бегетай,
5766 Алтынчысы Бабатай
5767 Җетинчиси Сабатай,
5768 Сегизинчи Кабатай,
5769 Тогузунчу Тоботай,
5770 Онунчусу Ордобай.
5771 Опол тоонун ар жагы,
5772 Орчун Даң-Дуң бер жагы,
5773 Ыраңдыны жайлаган,
5774 Атасы Ороз баш болуп
5775 Алтымыш бээ байлаган.
5776 Алты-алтыдан болушуп,
5777 Ачууланса кай күнү
5778 Абыдан жатып өлүшүп.
5779 Уштаганы жазылбай,
5780 Урушканы басылбай,
5781 Кармаганы жазылбай,
5782 Камашканы басылбай,
5783 Беш-бештен болуп алышып,
5784 Белсенишип салышып,
5785 Бети-башын жарышып,
5786 Аны менен тим болбой
5787 Бек алдына барышып,
5788 берип малын салышып,
5789 Береке кетип калышып.
5790 Атасы Ороз кан болгон,
5791 Алар өсө элегинде
5792 Караган канча жан болгон,
5793 Балдарынын шогунан,
5794 Сабырынын жогунан
5795 Орозду карып каң болгон.
5796 Ороздунун иниси,
5797 Анын аты Бай болгон.
5798 Байдан эки бала бар,
5799 Байкап кебин караңар.
5800 «Кытайдын доору ашты — деп,—
5801 Кылым журт бизден качты — деп,—
5802 Мурунку журттан айрылып,
5803 Буларды кара басты» — деп,
5804 Орозду менен Бай калган,
5805 Опол тоосун жай кылган.
5806 Орозду менен жанаша
5807 Бай жүрүшү тамаша.
5808 Улуусунун аты Бакай — дейт,
5809 Нускалап угуп сөздү — жейт.
5810 Кичүүсүнүн аты — Тайлактыр,
5811 Айылдын көөнүн жайлаптыр.
5812 Байдын эки баласы
5813 Дүнүйө жыйып шайлаптыр,
5814 Ороз уулу ээ кылбайт,
5815 Мал-башына ээ болбойт,
5816 Тарттырып шору кайнаптыр.
5817 Алыс кетер арга жок,
5818 Тарттырбаска дарман жок.
5819 Бай Бакайга кеп айтат,
5820 «Балам, уккун — деп айтат,—
5821 Ороз уулу оңбоду,
5822 Койгун десек, болбоду,
5823 Кордогонун койбоду.
5824 Өздөрү да соо болбой,
5825 Өмдөгөнүн түк койбой,
5826 Эрестешип турушат,
5827 Эки-үч күнү тим турбай
5828 Эрегишип урушат,
5829 Арадан алты күн өтпөй
5830 Ач бөрүдөй жулушат.
5831 Белсенишип турушат,
5832 Беш күн өтпөй урушат.
5833 Камчы, таяк алышат,
5834 Кандайлыгын билбеймин,
5835 карсылдашып калышат.
5836 Канын төгүп бир-бири
5837 Кан алдына барышат,
5838 Кайтып келип калышат,
5839 „Бай балдары кайда? — деп,—
5840 Малын бери айда“— деп,
5841 Балааны бизге салышат.
5842 Эки балам сен болдуң,
5843 Эмгектүү карган мен болдум.
5844 Ороздунун он уулу,
5845 Ойло, балам, сен муну,
5846 Биздин малды алгандан
5847 Бүткөндүр деймин өз куну!
5848 ЖҖашың жетти он сегиз,
5849 Җайытта малың куп тегиз,
5850 Аттар жалдуу, төө семиз.
5851 Ат току, балам, минейин,
5852 Айбалтам белге илейин,
5853 „Алда“ — деп, жолго кирейин.
5854 Алтайдын тоосун чалайын,
5855 Ары чети угушум
5856 Шыйкуу деген жер бар дейт,
5857 Чын ошого барайын.
5858 Ыраактап кетер жер барбы?
5859 Ынтымак санаар эл барбы?
5860 Боору жазы жай барбы?
5861 Баш калкалаар бай барбы?
5862 Кенже Җакып инибиз,
5863 Кечпейт ко мында күнүбүз,
5864 Өлүү бекен, тирүүбү?
5865 Тирүү болсо Җакыбым
5866 Жалгыздыктан зарланып
5867 Ыйлагандын бириби?!
5868 Бар болсо байкап билейин,
5869 „Башымды кошор бекен“— деп,
5870 Бар кудайдан тилейин.
5871 Өлгөнү болсо көрөйүн,
5872 Өкүрүп кайра жөнөйүн.
5873 Балдарым, сага эп болсо,
5874 Алтайдын тоосун аралап
5875 Азыр бир барып көрөйүн».
5876 а сөздү айтып Бай турду,
5877 Акылын айтып жай турду.
5878 Баласы Бакай кеп айтат,
5879 «Барыңыз, ата — деп, айтат.—
5880 Болот деп угам эли бай,
5881 Малга жакшы, жери жай,
5882 өзүбүз жерин чалалык,
5883 Ошондо жакшы жер болсо
5884 Ороздуга кабар салалык,
5885 Аларды да чакырып,
5886 Кашыбызга алалык.
5887 Быйыл он үч жыл болду,
5888 «Бай Жакып белин бууду»— деп,
5889 Уктум эле уламыш:
5890 „Чыйырдынын катыны
5891 Шакан эркек тууду“— деп,
5892 Ошондогу баргандан,
5893 Ат чабышкан балдардан,
5894 „Барып келдик анда“— деп,
5895 Олжо алышкан чалдардан,
5896 Ошондо мен уккамын
5897 Ойноп жүргөн балдардан.
5898 Башка Жакып болбосо
5899 Байкай турган бир кеп го,
5900 Бөлөк Жакып болбосо
5901 Ойго алышың сизге эп го.
5902 Баргын, ата, көрүңүз,
5903 Алтай деген кайда — деп,
5904 Айныбасын көөнүңүз»,
5905 Бакай айтып салганы,
5906 Макул болуп бармакка,
5907 Бай жөнөлүп калганы.
5908 Күдүрлөгөн бор менен,
5909 Күпүлдөгөн шор менен,
5910 Җетиген кыям жол менен,
5911 Эки конуп арага,
5912 Алтымыш тогуз жашы бар,
5913 Бай жолуна салыптыр.
5914 Үчүнчү күндө түш ченде
5915 Мелтиреген бир жапан
5916 Чөлгө келип калыптыр,
5917 Арык казган алты миң
5918 Элге келип калыптыр.
5919 Өөдө-төмөн өткөндү
5920 Өмөлүп кармап алчу экен,
5921 Өзүнө арык каздырып,
5922 Атын союп салчу экен.
5923 Башкарганы арыкты
5924 Басаңкул аттуу сарт болгон,
5925 Баскан менен тургандын
5926 Җүрөгүнө дарт болгон.
5927 Ал арыкты каздырган,
5928 Оболдо шайтан аздырган
5929 незкара деген дөө болгон,
5930 Көлүгүнөн айрылып,
5931 Көп адамдар жөө болгон.
5932 Атын союп, көлүгүн,
5933 Арыктын таштайт кырына
5934 Адамдардын өлүгүн.
5935 Кетмен чаап шакылдап,
5936 Башчы болгон Басаңкул
5937 Басылбай сүйлөп бакылдап,
5938 Мандикердин баарысы
5939 Бая Басаңдан коркуп калтылдап. {
5940 Байкуш Бай муну билбеген,
5941 Барып калды салпылдап.
5942 Чалга көзүн салганы,
5943 Чапа кармап алганы.
5944 «Жер чалам»— деп, жээлигип,
5945 Бай балаага калганы,
5946 Балдарын ойлоп зарланды.
5947 Байдын атын союшту.
5948 Байкуш кылып коюшту.
5949 Кетмен берди колуна,
5950 Кебинин кара соңуна.
5951 Чалга арык каздырып,
5952 «Чарчадым»— десе, түк болбойт,
5953 «Чап бачым»— деп, шаштырып.
5954 Эки жарым күн болду,
5955 Чалдын аты ким болду?
5956 «Чарчадым эми, болдум»— деп,
5957 Чал суналып тим болду.
5958 «Чал жыгылды көргүн — деп,—
5959 Арыктын сүйрөп кырына
5960 Топурак үйүп көмгүн»— деп,
5961 Кырга сүйрөп салганы,
5962 «Жерди чалам»— деп, келип
5963 Кызыкка бу чал калганы.
5964 Көңдөйүндө кырчындын
5965 Көөдөнү ачык калганы.
5966 Көрүп жаткан көзү бар,
5967 Көкүрөктө эси бар.
5968 Багын ачып кудайың
5969 Башына бак конуучу кези бар.
5970 Арык ээси Незкара,
5971 Аңдап угуп сөз кара.
5972 Чабдар аты бар экен,
5973 Ээси менен сүйлөшүп,
5974 Эс үйрөтчү мал экен.
5975 Аты болуп сүйлөөчү
5976 ажына менен жин болуп
5977 Алты шайтан бар экен,
5978 Караса көзгө илинбес,
5979 Кармаса колго билинбес
5980 Незкараны колдогон
5981 Элүү балбан дөөсү бар,
5982 Эртели-кеч эки убак
5983 Азгырып айткан сөзү бар.
5984 Көрүнбөйт анын көзүнө,
5985 «Көрүнбөсө, мейли»— деп,
5986 Ишенет анын сөзүнө.
5987 «Алтындан бутту куйгун — деп,—
5988 Ар качан башыңды ургун — деп,—
5989 Алда деген нак ушу,
5990 Айтканын кылып тургун — деп,—
5991 Жарлыгы жалган түк болбойт,
5992 Жаман деген жан оңбойт,
5993 Жамандык келген күнүндө
5994 Җалынып келсең чын колдойт».
5995 Бут куйдуруп бултуйтуп, ,
5996 Эки ууртун дулдуйтуп,
5997 Алтындан кылган башыны,
5998 Осмодон коюп кашыны,
5999 Көөхардан кылып көзүнү,
6000 Көркүн оңдоп өзүнү,
6001 Сары алтындан бой кылып,
6002 Забар зерден кол кылып,
6003 Инжиден сайып тиш кылып,
6004 Җыргачудай иш кылып,
6005 Эрди, мурду зумуруд,
6006 Эртели-кечти кызматын
6007 Эрикпей кылып отурат.
6008 «Айтканыбыз болот»— деп,
6009 Ал шайтандар кутурат.
6010 Дөө, шайтан, жин болду,
6011 «Колдон согуп кудай»— деп,
6012 Җөөлүгөн мындай ким болду!
6013 Аны ошо жерге таштаңыз,
6014 Аттын кебин баштаңыз.
6015 «Эр Незкара дөө — деди,—
6016 Өзүң мага ээ — деди,—
6017 Өлбөй турган камыңды
6018 Ушу баштан же — деди.—
6019 Алып аткан алышың, үч
6020 Анык ырас билемин
6021 Ай талаада калышын!
6022 Айткан кебим бу — деди,—
6023 алып аткан алышың
6024 Ак-Суудан чыккан суу — деди, —
6025 Алтай тоосун жердеген
6026 Түмөндөгөн жылкы бар,
6027 Айдап бери куу — деди,—
6028 Аркаңан салат ошондо
6029 Ногой деген чуу — деди.—
6030 Ошо чуунун ичинде,
6031 Толо элек азыр күчүнө,
6032 Манас деген бала бар,
6033 Эсиңе муну сала бар.
6034 Отуз нөкөр кашында,
6035 Быйыл он үч жашында,
6036 Аземил суунун башында.
6037 Тийип жылкы ал — деди,—
6038 Артынан келген куугунга
6039 Тиктеп көзүң сал — деди.—
6040 ал жылкынын Эээси
6041 Жакып аттуу чал — деди.—
6042 Жакыпты коюп, баласын,
6043 Жалкы туума Манасын
6044 Куткарбай кармап ал —деди.—
6045 Куткарып ийсең курудуң,
6046 Жалганы жок мунумун.
6047 Качырып ийсең, кайгырдың,
6048 Кара жандан айрылдың!
6049 Балтыр эти толо элек,
6050 Балбан чагы боло элек,
6051 Умтулуп уруш сала элек,
6052 Уруштун ыгын ала элек.
6053 Чаң көзүнө толо элек,
6054 Чабышка камбыл боло элек,
6055 Уюган чаңга кире элек.
6056 Уруштун ыгын биле элек.
6057 Ушу күндө тутпасаң,
6058 Урушуп аны жутпасан,
6059 Оёр эки көзүңдү,
6060 Ойлонгун менин сөзүмдү!
6061 Акырында ал Манас
6062 Ойрон кылар өзүңдү.
6063 Анык уккун, Незкара,
6064 Алды-артыңды тез кара.
6065 ‚Манасты барып сой — деди,—
6066 Айдап келип жылкысын
6067 Арыкчыга кой — деди.—
6068 Арык казган сойсун — деп,—
6069 Адамдын баары тойсун — деп,—
6070 эгер тийсе колуңа
6071 Манастын көзүн ойгун»— деп,
6072 Чабдар ат болуп сүйлөдү,
6073 Незкараны бийледи.
6074 Алданын көргүн ишини,
6075 Айдап чыкты Незкара
6076 Алты миң ашык кишини.
6077 Мандикердин баарысын,
6078 Җашы менен карысын
6079 Җалгыз бала Манаска.
6080 «Кулундардын баарысы
6081 Кара кулак болду — деп,—
6082 Кур аттар майга толду — деп,—
6083 Ыраңдын башы солду»— деп.
6084 Кулан-Җайлоо, Куу-Тезге
6085 Җылкы салчу бир кезге,
6086 Көктөмүнүн артында,
6087 Көргүн Җакып салтына,
6088 Көзү жетпейт адамдын
6089 Чыны менен калпына.
6090 Жайлоосу Җашыл-Көл экен,
6091 Өлкөгө барып конору —
6092 Кулан-Жайлоо бел экен,
6093 Күн жүрүш жагы — түштүгү
6094 Куу-Тездин ою дээр экен.
6095 «Кулан-Җайлак барам — деп,—
6096 Кабарсыз калды балам — деп,—
6097 Малым менен баламдан
6098 Барып кабар алам»— деп,
6099 Туучунак менен болкоюп,
6100 Абаңыз Җакып золкоюп,
6101 Атына минип алыптыр,
6102 Аралдан чыгып барыптыр.
6103 Алты күнү жол жүрүп,
6104 Аңгирге барчу жол менен,
6105 Алты миң ашык кол менен
6106 Незкара жолго салыптыр.
6107 Эл караанын көргөндө
6108 Эси чыгып бай Җакып,
6109 «Бул эмине шумдук?» — деп,
6110 Көрүнбөстөн калыптыр.
6111 «Җалгыз-жарым жан болсо
6112 Сурасам экен сөзүн»— деп,
6113 Алиги көргөн аскердин
6114 Артына көзүн салыптыр.
6115 «Җалгыз-жарым жан жүрсө,
6116 Карап көзгө илсем — деп, —
6117 кандай жүргөн черүү — деп,—
6118 Кабарын сурап билсем»— деп,
6119 Акмалап көзүн салыптыр,
6120 Алты миң аскер кол менен
6121 Алар өтүп кетип калыптыр.
6122 Өткөнүн Җакып көрүптүр,
6123 Кайыңдынын Алты-Суу,
6124 Бу кошун шондой өрүптүр.
6125 Аскердин арка жагынан
6126 Элес-элес бир караан
6127 Энди Жакып көрүптүр.
6128 «Җалгыз-жарым жан экен,
6129 Җалгыз жүргөн бу да бир
6130 Мээнеттүү мендей чал бекен?
6131 Ким экенин билейин,
6132 Кебин угуп тилейин».
6133 Аны таштай салыңыз,
6134 Арыкка көмгөн Бай байкуш,
6135 Андан кабар алыңыз.
6136 Бая Чабдар ат кебин урганын,
6137 Незкара тыңдап турганын
6138 Көмүүдө Бай чал көрүптүр.
6139 Азыркысын алардын
6140 Кылганына көнүптүр.
6141 Көбөттө калган Байыңы,
6142 Көргүн анын жайыны,
6143 Өзүнүн күүлөп шайыны,
6144 Суурулуп кумдан чыгыптыр,
6145 Чабдар ат айткан сөзүнү
6146 Шашпай жатып угуптур.
6147 Элин айдап Незкара
6148 Жакыптын жылкын алууга,
6149 Арыкчага сойгузуп,
6150 Ачкаларын тойгузуп,
6151 Мындай иш кылып салууга
6152 Арбып-дарбып дүрбөшүп,
6153 «Аттан, болгун, жүр!» — дешип,
6154 Айтканынын баарын угуптур.
6155 Адамдын баары кеткен соң,
6156 Аш бышымга жеткен соң,
6157 Көмгөн жерден чыгыптыр.
6158 «Союп койду атымды,
6159 Кимге айтам — деп — датымды,
6160 Керейин— деп — чатымды,
6161 Качып мындан кутулуп,
6162 Кетейин — деп — акыры»
6163 Жан жакка көзүн салыптыр.
6164 жаргак деген колотто.
6165 Алты качыр, төрт эшек
6166 Бая аламанда элден калыптыр.
6167 Качырды кармап алууга
6168 Бай барбайып барыптыр,
6169 Этекке конок салыптыр,
6170 Энтелеп Байың барыптыр.
6171 Качырлардын бирөөнү
6172 Эптеп кармап алыптыр.
6173 Арык казган адамдан
6174 Элүү-кыркы калыптыр,
6175 Эң учунда арыктын
6176 Алар эңиш жакка барыптыр.
6177 Байдын эптеп чыкканын
6178 Баятан көрбөй калыптыр,
6179 Качыр кармап жүргөндө
6180 Карасын көрө салыптыр.
6181 «Кайдан келген адам? — деп,—
6182 Келген экен бир жактан
6183 Бу ууру кылчу арам — деп,—
6184 Кууп кармап алам»— деп,
6185 Кужулдашып келатыр.
6186 Азы бала, көбү чал,
6187 Аңгемесин көрүп ал.
6188 Алардан качып озунуп,
6189 Ак куудай мойну созулуп,
6190 Бай кыраңга чыгыптыр,
6191 Экөө-үчөөн таш менен
6192 Кырдан уруп жыгыптыр.
6193 Кайра кетчү жолуну
6194 Арыкчы тосуп алыптыр,
6195 Аргасы жок Байыңыз
6196 Аскердин арка жагынан
6197 Наалып жолго салыптыр:
6198 «Бу жолумдан кечейин,
6199 Аскердин арка жагынан
6200 Бура тартып нетейин.
6201 Эл карасын көргөнчө
6202 Ээрчип кошо кетейин.
6203 Көрүнбөйүн көзүнө,
6204 Җолу каткан аскердин
6205 Җолукпайын өзүнө».
6206 Ошону ойлоп Байыңыз,
6207 Оңолор энди жайыңыз,
6208 Качырды коюп кулакка,
6209 Кары чал келет бу жакка.
6210 «Бу кандай жүргөн черүү? — деп,—
6211 кай тараптын эли? — деп,—
6212 Каяктын каны, беги? — деп,—
6213 Кабарын уксам теги»— деп,
6214 Бай Җакып көзүн салыптыр.
6215 Кол артынан бир караан
6216 Шашкелик жерден көрүнгөн,
6217 Җакып күйүп, эринген.
6218 Туучунак менен жол тосуп,
6219 Сурайын деп жолгошуп,
6220 Җакып бай каршы желгени,
6221 Анда «салам» бизде жок,
6222 «Мөндү»— деп, салам бергени.
6223 Буурул сакал бу Җакып,
6224 Ал ак сакал экен келгени.
6225 Келген жерден а дагы
6226 «Амансызбы?»— дегени.
6227 «Аман, эсен, баатыр — деп,—
6228 Аты жөнүң ким болот?
6229 Айт жөнүңдү акыр»— деп, ”
6230 Бай сурады Җакыптан. :
6231 Җакып шондо кеп айтат,
6232 «Җайым ушу — деп, айтат.
6233 Башкы атам Байгур болгон — дейт,—
6234 Башына дөөлөт конгон — дейт,—
6235 Экинчи атам Бабыркан,
6236 Эгемдин ишин ойлонсом,
6237 Эсим ооп, болом таң.
6238 Үчүнчү атам Түбөйдү,
6239 Түмөндөп эли көбөйдү.
6240 Төртүнчү атам Көгөй — деп,—
6241 Көгөйдөн тууган Ногой — деп,—.
6242 Ногойдун уулу мен элем,
6243 Он жетиде жашымда
6244 Ата-энемден айрылып,
6245 Айдоого кеткен кем элем.
6246 Көтондун куйган оюнда,
6247 Суушаң көлдүн боюнда
6248 Бөйөндүн уулу Чаянды,
6249 Мусапыр болуп бу башым,
6250 Чаянга келип таянды.
6251 Башымды бердим малайга,
6252 Кызматын кылдым далайга.
6253 Суушаң көлдө жай алдым,
6254 Ал Чаян, Бөйөн өлгөн соң,
6255 Быйыл отуз жыл болду,
6256 Алтайдын тоосун таяндым.
6257 Атым Жакып»— дегенде,
6258 айтып кабар бергенде
6259 Бай бакырды «баа» деди,
6260 «Өткөн экен дүнүйө-ай,
6261 Өмүрдүн баары, аа — деди.—
6262 Он жетиде сен элең,
6263 Эне-атаңа эркелеп,
6264 Эчтеме билбес неме элең.
6265 Җыйырмада жылас мен элем,
6266 Җыргалда жүргөн неме элем.
6267 Куйругу болсом, жал элең,
6268 Куруп калсын дүнүйө-ай,
6269 Ойноп жүргөн бала элең.
6270 Көзүм болсо көргөнүм,
6271 Көргөндө жалгыз эрмегим!
6272 Өөдө болсом өбөгүм,
6273 Алдейлеген бөбөгүм,
6274 Тайгылганда жөлөгүм!
6275 Тар курсакта жатканым,
6276 Талашып чүкө атканым!
6277 Айдоосу менен улуктун
6278 Айрылып калып думуктум.
6279 Камоосу менен капырдын
6280 Каралдым, Жакып, сен кетип
6281 Кабыргама батырдың.
6282 Туушаң пааша тушунда
6283 Туш-тушка бөлүп ушунда
6284 Ногойдун уулун бөлгөнү,
6285 Ойрон жаным өлбөдү,
6286 Ошондон бери зыркырап,
6287 Ушубу көзүм көргөнү?!
6288 Күйөрүң Байың мен элем,
6289 Сенден калып айрылып,
6290 Күлкү болгон кем элем.
6291 Он жетиде бөлүндүң,
6292 Ойлонсом жашым төгүлдүм.
6293 Каралдым сенден айрылып,
6294 Кабыргам мурда сөгүлдүм.
6295 Чарчасам минер бурагым,
6296 Ташка басса — туягым,
6297 Жоого кийсем — кыягым,
6298 Җобогонуң көп белем,
6299 Карып калган сыягың.
6300 Кубанды бүгүн жүрөгүм,
6301 Ойлонсом сени, жүдөдүм.
6302 Көрдүмбү, Жакып, көзүңдү?
6303 Чын айттыңбы, Жакып, деп?»,
6304 Айгайды Байың салганы!
6305 агасы Байды көргөндө
6306 Ал атынан түшүп калганы,
6307 Айгайды бийик салганы!
6308 Айрылганы алардын
6309 Алтымыш жылча болуптур,
6310 Аккан жашын караса
6311 Коюнуна толуптур:
6312 «Җакама таккан тумарым,
6313 Жазылар бекен кумарым?
6314 Көрөр күнүм болорбу,
6315 Көп зарланып сурадым».
6316 Алтымыш жылдан бер жакка
6317 Айрылышып арданган,
6318 Агага ини кошулуп
6319 Ай талаада зарланган,
6320 Аман-эсен көрүшкөн
6321 Аларды арбак сүйгөн кандай жан!
6322 Бай олтуруп кеп сурайт,
6323 «Балаң барбы?»— деп, сурайт,
6324 Баяндап аны көп сурайт.
6325 Жакып: «Балам бар — деди,—
6326 Жараткан болсун жар — деди.—
6327 Эл журтумдун жогунан
6328 Дүнүйө мага тар — деди.—
6329 Дагы эки келиниң
6330 Бойлорунда бар — деди.—
6331 Келиниң бар боюнда,
6332 Кенелем деймин оюмда».
6333 Анда туруп Бай айтат,
6334 Жакыбына жай айтат:
6335 «Карганда бала көрүпсүң,
6336 Кайгы менен жүрүпсүң.
6337 Калдайган талаа жер жатат,
6338 Мунун калкын кайда сүрүпсүң?
6339 Ээн экен жери, неткен? — деп,—
6340 Мунун эли кайда кеткен? — деп.
6341 Бетеге белде булаган,
6342 Элиги ээн сулаган».
6343 Жаңы келген Байыңыз
6344 Жакыптын жайын сураган.
6345 «Мен келгени бу жерге
6346 Жайытка малым толду — деп,—
6347 Так отуз жыл болду — деп,—
6348 Ээн экен мурун жер,
6349 Жерди айтайын уга бер:
6350 Мен жаңыдан келгенде
6351 Ат түтөгүп жыгылат
6352 аркан бою желгенде.
6353 Адыр-адыр жерлери,
6354 Артылмак улуу белдери.
6355 Адырдын чөбү суюлуп,
6356 Аркары кумдай куюлуп,
6357 Аркары киши тааныбайт,
6358 а түгүл арыздуу адам наалыбайт!
6359 Будур-будур жерлери,
6360 Буруш-буруш белдери,
6361 Мында жок экен элдери.
6362 Будурдун чөбү суюлуп,
6363 Бугусу кумдай куюлун,
6364 Бугусу киши тааныбайт,
6365 Бу түгүл муңдуу киши наалыбайт!
6366 Җерим эркин, жай болдум,
6367 Ылая шүгүр кудайга,
6368 Җергемден озгон бай болдум.
6369 Алың кандай, аба? — деп,—
6370 Айтып бергин мага? — деп,—
6371 Эй, бербердигер, кудурет,
6372 Бердиби бала сага? — деп,—
6373 Алда бербей койгон соң,
6374 Адамга недир чара»— деп,
6375 Бай Җакып сурап калганы.
6376 «Эки эркек балам — деп,—
6377 Эрмек кылган карам — деп,—
6378 Эбактан бери ажырап
6379 Элден тынбайт санаам — деп,—
6380 Он эки уруу кыргыздын
6381 Олутун жоктоп кыйналдым,
6382 Аларды санап ыйладым.
6383 „Кенже иним Жакып“ — дегенде,
6384 Күндө үч убак ыйладым,
6385 Күйүттөн жанды кыйбадым.
6386 Ошондон бери бир жүрүп,
6387 Ороздуну сыйладым.
6388 Кан эле, карып болгону,
6389 Балдарынын зарпынан,
6390 Бат урушкан дартынан
6391 Кайгыга каркап толгону.
6392 Бек эле, бейпай болгону,
6393 Балдарынын дартынан
6394 Мээнетке каркап толгону.
6395 Орозду жүрөт „ойбой“— деп,
6396 „Ойроттун калың чагында
6397 Ошондо өлүп койбой“— деп.
6398 Сексенге жетти жашы — деп, —
6399 сексейген аппак чачы — деп,—
6400 Сен дегенде зарланып,
6401 Сел болот кара жашы»—деп,
6402 Бай сүйлөдү баарысын,
6403 Бай Җакып укту наалышын.
6404 «Баянын айт — деп — тим эле,
6405 Балаңдын аты ким эле?»
6406 Җакып сурап калганы.
6407 «Бир балам аты Бакай — деп,—
6408 Бир балам аты Тайлак» — деп,
6409 Бай берди минтип жообун.
6410 — «Аларды аман көрсөм»— деп,
6411 Бай Җакып кылды тообун.
6412 Бай сурады Җакыптан:
6413 «Байкуш болгон эки жан
6414 Жай сурадык тим — деди.—
6415 Жакып сенин жанагы ,
6416 Жалгызың аты ким?» — деди,
6417 Байга Жакып кеп айтат:
6418 «Жалгыз көргөн бир балам,
6419 Жардам берсин бир алдам,
6420 Аты Манас»— деп, айтат.
6421 Аны уккан соң Бай айтып:
6422 «Айткан оозго толуптур,
6423 Аты жакшы болуптур.
6424 Ата-баба арбагы,
6425 Колдой көргүн арбак»— деп,
6426 Кол көтөрүп салганы.
6427 Эзилишкен эки чал,
6428 Эси кеткен Байыңдын
6429 Эсине түшө калганы:
6430 «Өлтүрөм»— деп, Незкара
6431 Манас деген баланы,
6432 Алты миң аскер кол баштап,
6433 Аңгире жолго салганы.
6434 «Издеп чыгып өзүңдү,
6435 Көрөмбү — деп — көзүңдү,
6436 Эки жарым күн жүрүп,
6437 Алтай жолго салганым.
6438 Арык казган Незкара,
6439 Җолдо учурап калганым.
6440 Җол боюнда жатыптыр,
6441 Аңдабай шорум катыптыр.
6442 Көргөн жерден өзүмдү,
6443 Карайлатып көзүмдү,
6444 Айтсам укпайт сөзүмдү,
6445 Союп алып атымды,
6446 шорду абдан катырды,
6447 Кетмен берип колума,
6448 Кетмен менен „бат чап“ — деп,
6449 Кекетип турду соңумда.
6450 Керилип кетмен салганым,
6451 Бир күн бүтүн чапкылап,
6452 Эртесинде түш ченде
6453 Күйүгүп жатып калганым.
6454 Күркүрөшүп сүйлөдү,
6455 „Өлдү чал“— деп, сүйрөдү.
6456 Казган арык сыртына,
6457 Арыкка салган кырчынга
6458 Җатыптырмын далдайып,
6459 Эстен танып шалдайып.
6460 „Өлдү“— деп — мени көрүптүр.
6461 Өңкөй талдын ичине
6462 Топурак менен көмүптүр.
6463 Көчүк жагым басылып,
6464 Көкүрөгүм ачылып;
6465 Жарым күндө эс алып,
6466 Жан жагымды карасам
6467 Жаадай Чабдар аты бар,
6468 Жагалдуу кара тону бар,
6469 Алеңгир жаа асынган,
6470 Азезил шайтан мас кылган
6471 Незкара деген эр экен,
6472 Эгер беттешкен киши соо калбас,
6473 Бейли катуу неме экен.
6474 Аты менен тилдешкен,
6475 Азезил менен кеңешкен"
6476 Аярлыгы бар экен,
6477 Азезил ага жар экен.
6478 Казып аткан арыгын
6479 Кайрылбады, таштады.
6480 Алты миң ашык адамын
6481 Аңгире жолго баштады.
6482 „Манас“— деген ким? — дедим,
6483 Же башта жайын билбедим.
6484 Суурулуп чыгып турпактан,
6485 Суу буюрар — деп, бу жактан,
6486 Качыр кармап алганым,
6487 Каркап алты күн болду,
6488 Каңгып жолго салганым.
6489 Колдун түшүп артынан,
6490 Көрүнбөдүм аларга
6491 Бая чала өлтүргөн дартынан.
6492 „Эл караанын көрөм — деп,—
6493 эл караанын көрбөсөм,
6494 Энди ачкадан өлөм“— деп,
6495 Кайгыланган кезимде,
6496 Кагылайын каралдым,
6497 Сен көрүндүң көзүмө,
6498 „Манас!“— деп, тикти казатын,
6499 Ынангын ушу сөзүмө».
6500 Бай айтты, Җакып агасы,
6501 Муну уккан соң Җакыптын
6502 Зирилдеди жакасы.
6503 «Аттаналы, чабалы,
6504 Айылды ылдам табалы.
6505 Ары-бери камданып,
6506 Адам жыйып алалы!»
6507 Аны ойлонду Жакып чал,
6508 Ашыкканын карап ал.
6509 Жетимиш үйлүү кыргызга
6510 Жетип кабар салыптыр,
6511 Уйгу-туйгу баарысы
6512 Убарага калыптыр.
6513 «Узак жолго барсын»— деп,
6514 Бая, карып калган Балтаны буйруп салыптыр.
6515 Бая, манжудан келген калмагы
6516 Эки жүз токсон түтүнү
6517 Немесин койбой күтүндү.
6518 Ошпур менен Саламат,
6519 Олорго түштү алаамат.
6520 Балта чал байкуш кетиптир,
6521 Алты күндүк жолдорго
6522 Арага конбой жетиптир,
6523 Кабарын айтып өтүптүр.
6524 Казактын ары четине,
6525 Эдил, Җайык бетине,
6526 Аягы Барскан, Сарканга
6527 Барып кабар салганда
6528 Күнөс балбан күркүрөп,
6529 Атка минип алыптыр.
6530 Камбардын уулу Айдаркан
6531 Казактан чыккан мыктуу жан
6532 «Көптүрбөйлүк муну — деп,—
6533 Лоптон келген кулду — деп,—
6534 Оңдурбайлык муну»— деп,
6535 Җүргөнү чынжыр жол болуп,
6536 Селдей каптап булар да
6537 Сегиз миңдей кол болуп,
6538 Җүрө турсун ушулар,
6539 Алты күндө, беш күндө
6540 араң жетер тушу бар.
6541 Адашкан бойдон кетиптир,
6542 Незкараны ээрчиген
6543 Алты миң аскер кишилер
6544 Бай Жакыптын Кең-Арал
6545 Аягы менен өтүптүр.
6546 Эки күнү жол жүрүп,
6547 Җол жүрсө да мол жүрүп
6548 Маңгулдун журтун басыптыр,
6549 Жайытта жаткан жылкысын
6550 Тийип алып качыптыр,
6551 Айдап жолго салыптыр.
6552 Аны көргөн маңгулдар:
6553 «Улуу черүү кол экен,
6554 Адамы арбын — мол экен,
6555 Алдыргандын шору экен».
6556 Җайсаңбай деген бай экен,
6557 Так ошондо Җайсаңда
6558 Он миң жылкы бар экен,
6559 Оңбогондой мал экен.
6560 Оодарып тийип алыптыр,
6561 Ойбойду ээси салыптыр.
6562 Ар тарапка чапкылап,
6563 Ким экенин биле албай,
6564 Же бирөөнөн сурап тил албай,
6565 «Кандай жүргөн кол? — дешип,—
6566 Аркасынан чабалык,
6567 Андан кабар табалык».
6568 Маңгулдуктар жыйылып,
6569 Беш жүз адам болуптур.
6570 Ат салышып акырып,
6571 Айгайлашып бакырып:
6572 «Ким болосуң, элиңер?
6573 Кидирбей айтып бериңер.
6574 ЖҖоологонуң ким эле?
6575 Жообуңду айт— деп — тим эле,
6576 Издегениң ким эле?
6577 Ишиңди айт — деп — тим эле»
6578 Айгайды алар салганы.
6579 Арык башчы Басанкул:
6580 «Бай Жакыптын баласы,
6581 Кайда болот, айтыңар
6582 Байгур уулу Манасы?
6583 Издегени шол — деди,—
6584 Шону издеген кол»— деди.
6585 Анда булар кеп айтат:
6586 «Кулан-Жайлоо, Куу-Тезде
6587 манас, Жакып бу кезде.
6588 Жакып деген атасы,
6589 Манас деген уулу бар,
6590 Бу жүргөн жандын чатасы.
6591 Ан үчүн жылкыны алба — деп,—
6592 Азапка бизди салба — деп,—
6593 Айтыңар — деди,— кебиңди,
6594 Аскер башчы-бегиңди.
6595 Бизде бар болсо, алгын — деп,—
6596 Мурунтан калган кегиңди».
6597 Жайсаңбай айгай салганы,
6598 Угуп алып Басаңкул,
6599 Эр Нескара кытайга
6600 Жайын айтып барганы.
6601 «Биз Дариядан чыктык жөл менен,
6602 Алты миң төрт жүз кол менен.
6603 Бу бай Җакыптын өзү го,
6604 Бизди алдап айткан сөзү го,
6605 Җашырып таштап Манасын,:
6606 Катып коюп баласын,
6607 Бай Жакыпта болбосо
6608 Башкада мындай мал болбойт.
6609 Җылкыңды берем — деп, туруп,
6610 Жылуу, жумшак кеп уруп,
6611 Мойнуна курук салалык,
6612 Бортоңдогон бу чалдын
6613 Өзүн кармап алалык.
6614 Болсо Җакып өзү — деп,—
6615 Жакып — деген — мен эмес —
6616 Бу бизди алдап айткан сөзү»— деп,
6617 Незкара акыл чыгарды.
6618 Бая Басаңкул чалы кеп айтып,
6619 «Амал менен бу чалды
6620 Кармаса болот» — деп, айтып,
6621 Аскерден чыгып алганы,
6622 Антип-минтип алар да
6623 Алты жүз болуп калганы.
6624 Басаңкул аны көргөнү,
6625 Бай Жайсаңга жөнөдү.
6626 «Айдабайлы жылкынды,
6627 Ачпайлы — деп — уйкуңду,
6628 Чачпайлы — деп — мүлкүңдү.
6629 Жайсаңбай, жакын кел — деди,—
6630 Сенин кылган кызматың —
6631 Жакыптын уулу Манасты
6632 Таап кармап бер»— деди.
6633 Анда Жайсаң кеп айтат,
6634 ачууланып бек айтат:
6635 «Калган сенин жолуңда,
6636 Ушу жактын тоолорун
6637 Көргөн кишиң жок беле
6638 Алты миң аскер колуңда?
6639 Калган сенин артыңда,
6640 Катыла албайм, коркомун,
6641 Бала Манас баатырга.
6642 Кармап берер каруум жок,
6643 Айдап берер алым жок,
6644 Җылкы түгөл жыпжылас
6645 Айлымды чаап кетсең да,
6646 Кармап берер табым жок!»
6647 Ушуну айтып Жайсаңбай,
6648 Карап турду жайма-жай.
6649 Айтканын угуп алганы,
6650 «Бери, келгин, бастыр!»— деп,
6651 Басаңкул айтып салганы.
6652 «Каныңызга барыңыз,
6653 Менин айткан сөзүмдү
6654 Кабар айтып салыңыз.
6655 Алар жылкыңды алдыңыз,
6656 „Бери келгин мага“— деп,
6657 Не асылып калдыңыз?»
6658 Муну айтып Җайсаңбай
6659 Бура тартып калганы.
6660 «Кууп кармап алам»— деп,
6661 Кутурган кул Басаңкул
6662 Атына камчы салганы.
6663 Бура тартып Жайсаңбай,
6664 Колун көздөй качыптыр.
6665 Кууп келе жатканда
6666 Таноо деген бир калмак,
6667 Тосуп туруп Басаңды
6668 Колок менен атыптыр.
6669 Коркурап барып жыгылып
6670 Басаңкул өлүп жатыптыр.
6671 Басаңкулдун өлгөнү,
6672 Өлгөнүн көзү көргөнү.
6673 Башчы болгон Незкара
6674 Жайсаңбайга жөнөдү.
6675 Карап турган калың кол,
6676 Адамы анын кумдан мол.
6677 Төрт миң төрт жүз калганы,
6678 Эки миңи ат коюп,
6679 Ат койсо да бат коюп,
6680 Аламан уруш салганы.
6681 алиги турган алты жүз
6682 Атышарга жери түз.
6683 Җазайылды жаткырды.
6684 Төө мылтыктын бир жүзүн
6685 Күркүрөтүп аттырды.
6686 Төө мылтык үнү күркүрөп,
6687 Эки миң барган аскердин
6688 Тула бою дүркүрөп,
6689 Кайра качып калганы.
6690 Каарданып Незкара
6691 Чабдарга камчы салганы.
6692 Чаң уюду обого,
6693 Алты миң аскер бирдей тең
6694 Чабуул коюп калганы.
6695 Көптөп чабуул койгон соң
6696 Чыдай албай Жайсаңбай
6697 Чыга качты айлынан.
6698 Токтоло албай Жайсаңбай
6699 Тоого качып жөнөлдү.
6700 Толуп аткан Дариялык
6701 Айылга кирип өмөлдү.
6702 Кыз, келинин кармашып,
6703 Дүнүйөгө жармашып,
6704 Олжолорун талашып,
6705 «Орчунун сен алдың»— деп,
6706 Ороңдошуп сабашып,
6707 Алган мурун жылкыны,
6708 Артып-тартып мүлкүнү,
6709 Чала кытай Незкара,
6710 Чабылды Жайсаң бечара.
6711 Кармаарын билип шекинип,
6712 Качты Жайсаң бир тоого,
6713 Токойго кирди бекинип,
6714 «Кармап шону сойбой»— деп,
6715 Незкара жүрөт өкүнүп.
6716 Катындар ыйлап чуркурап,
6717 Балдары ыйлап чыркырап,
6718 Колго түшпөй калганы
6719 Кокту, жылга, тоо-ташка
6720 Качып кирди быркырап.
6721 Айлына кирген Дариялык
6722 Элүүдөй киши өлтүрүп,
6723 Элдин көбүн бүлдүрүп,
6724 Олжону арбын алышты,
6725 Оңуп жыргап калышты.
6726 Ошо күнү конушту,
6727 Ою менен болушту.
6728 канды булоо болушуп,
6729 Кара малдан союшуп,
6730 а күнү антип жатканы,
6731 Олжого кабат батканы.
6732 Эртеңки күндө аттанып,
6733 Эрдемсинип шаттанып,
6734 Он бешке толгон жаштуудан,
6735 Олоңдой кара чачтуудан,
6736 Көчтөн чыккан көрктүүдөн,
6737 Көмкөрө кундуз бөрктүүдөн
6738 Жүз отуз кыз алыптыр.
6739 Эмчеги тикче, эти арык,
6740 Эңчегер бойлуу, кара каш,
6741 Эптүү, сулуу келинден
6742 Эки жүз түшүп калыптыр.
6743 Төөлөрүн бакыртып,
6744 Эшектерин акыртып,
6745 Уй мөөрөдү күңгүрөп,
6746 Кой маарады дүңгүрөп,
6747 Кишинетип жылкысын,
6748 Кишилерин байлатып,
6749 Җылдырып малыи айдатып,
6750 Аңгире жолго салыптыр.
6751 Бара турсун жол менен,
6752 Незкара баштуу зор менен.
6753 Бай Җакып кабар салыптыр,
6754 Төгөрөктөн жыйнатып
6755 Төрт жүз аскер алыптыр.
6756 Ала байрак, куу найза
6757 Шоодураган көй кашка,
6758 Кан Жакыптын кашында
6759 Кары менен чалдардан,
6760 Кайраты жок балдардан
6761 Эки жүзү бир башка.
6762 Алты жүздөй кол менен,
6763 Алмалуу-Кыя жол менен,
6764 «Атым Манас билбесең!
6765 Алдырып ийчү ким дейсиң?»
6766 Аны айтып акырып,
6767 Аскердин алдын кайра жапырып,
6768 Жазайылды жаткырып,
6769 Күлдүр мамай мылтыкты
6770 Күркүрөтө аттырып,
6771 Күлдү колун жапырып,
6772 Күлдөн бетер сапырып,
6773 Незкаранын аскерин,
6774 Эрдемсиген көп элин
6775 Җолун бууп алыптыр,
6776 Җоболоңду салыптыр.
6777 Өтөрүнө жолу жок,
6778 Ары жактан караса
6779 Өмөлүп келген колу жок.
6780 Алты миң төрт жүз колу бар,
6781 Алардын арбын шору бар,
6782 Алмалуу деген жолу бар,
6783 Арстан Манас алыптыр,
6784 Айкырыкты салыптыр.
6785 Җарым күндөй болгондо
6786 Камбардын уулу Айдаркан
6787 Алтай казак калкынан
6788 Ашкере баатыр бу бир жан.
6789 Күнекер балбан күркүрөп,
6790 Наймандардан Карабек
6791 «Атаңдын көрү кумарлык,
6792 Урушчу болсо кайда?» — деп.
6793 Найзанын учу чабышып,
6794 Адамдын башы кагышып,
6795 Кырк жигиттин башы экен,
6796 Он алтыда жашы экен,
6797 Көкчө деген баласы,
6798 Алымсейит дегенин
6799 Астына баштап алыптыр,
6800 «Көкчө деген менмин — деп,—
6801 Сен көпсүнүп кайдан келдиң? — деп,—
6802 Жеке, жеке, жеке!» — деп,
6803 Җекеге чыгып туруптур.
6804 Анин жекесине келе албай
6805 Кытайды кудай уруптур,
6806 Камалып карап туруптур.
6807 Арка жактан карасаң,
6808 Бу да маңгул баатыры,
6809 Ушаң деген акырып,
6810 Үстүнө темир кийинип,
6811 Чыга келди бакырып, ф
6812 Бир жүз он беш киши бар,
6813 Ар бир сонун иши бар.
6814 Үмөт чыкты жол менен,
6815 Эки жүз ашык кол менен,
6816 Жайсаң жандап алыптыр.
6817 Бир миң беш жүз кол болуп,
6818 Артын алды оролуп,
6819 Алты-Шаар адамы
6820 Кетпес болду оңолуп.
6821 Күнөс балбан күңгүрөп,
6822 күрсүсүн сүйрөп дүңгүрөп,
6823 Сегиз миң аскер кол барып,
6824 Зелдей жайнап мол барып,
6825 Курчап-курчап алыптыр.
6826 Ак-Кыянын белесин
6827 Атасы Жакып кашында,
6828 Он үч жарым жашында,
6829 Дөөлөт кушу башында
6830 Манас тосуп калыптыр.
6831 Кампас деген калаадан,
6832 Каражой деген талаадан,
6833 Калмак менен кытайдын
6834 Как ортосу арадан
6835 «Канча мыкты болсоң да
6836 Куткарбайм — деп — балаадан»
6837 Даңдаң деген бир балбан
6838 Урушканын сойлоткон,
6839 Уларбоз атын ойноткон,:
6840 Устундардан улаткан,
6841 Учуна болот сулаткан,
6842 Урган жоосун кулаткан
6843 Узун найза колунда,
6844 Казандай болгон чоң күрсү
6845 Кармап алып колуна,
6846 Карабастан соңуна,
6847 Качырып келип калганы.
6848 Аны беттеп, карасаң,
6849 Күнөс балбан барганы.
6850 Күнөс барды күркүрөп,
6851 Көргөндүн бою дүркүрөп.
6852 Найзаларын көтөрүп,
6853 Атка камчы салышып,
6854 «Ээринин кашы — деп,—
6855 Эт жүрөктүн башы» — деп,
6856 Качырып найза шилтеди.
6857 Төшкө найза «так» этип,
6858 Чарайнага «чак» этип,
6859 Тирешип карап турушту,
6860 Көргүн сонун жумушту.
6861 Найзадан арга болбоду,
6862 Күрсүнү колго толгоду.
6863 Күрсүнү күүлөп алышты,
6864 Күркүрөшүп чабышты.
6865 Күндүк жерге угулуп,
6866 Калканга катуу тийгенде
6867 Чакылдаган табышы.
6868 Күрсүнү белге салышты,
6869 күркүрөшүп бир-бирин
6870 Качырышып калышты.
6871 Җакасына жармашып,
6872 Ажыдаардай арбашып,
6873 Эки балбан кармашып,
6874 Эңишүүгө жетишти,
6875 Тирешип экөө тартканда
6876 Бакайынан аттары
6877 Җерге кирип кетишти.
6878 Каарын бойго салганы
6879 Кампастыктын балбаны,
6880 Кайран Күнөс баатырды
6881 Аттан жулуп алганы.
6882 Калайык карап турганы,
6883 Айлантып келип Күнөстү
6884 Алып жерге урганы.
6885 Күнөс өлдү таң болуп,
6886 Тийген жери чаң болуп,
6887 Кызыл жаян кан болуп,
6888 «Күнөс өлгөн жери» — деп,
6889 Ошол жерге ат болуп. уң
6890 «Кыйын дөөсүн сойдум — деп,—
6891 Кыргызды каран койдум — деп,—
6892 Кайраттуусун сойдум — деп,—
6893 Калмагын каран койдум — деп,—.
6894 Атым Даңдаң билгин — деп,—
6895 Ажалынды сагынган
6896 Адам болсоң келгин!» — деп,
6897 Айгайын азыр салганы.
6898 Аны көрүп акырып,
6899 «Айдаркандап» — бакырып,
6900 Көкчө жөнөп калганы.
6901 «Ойбай, балам, койгун — деп,—
6902 Көзүмдү менин ойдуң» — деп,
6903 Айдаркан жетти акырып,
6904 Баласына бакырып,
6905 Жеткирбеди Даңдаңга,
6906 Айдаркан жетип барганда
6907 Көкчө мырза кеп айтып,
6908 «Көт жагымдан не чаптың,
6909 Эй, атаке деп?» — айтып,
6910 Токтоп тура калганы.
6911 Майданга кирген баланы
6912 Айдаркан тосуп алганы:
6913 «Балтыр этиң толо элек,
6914 Балбан күчүң боло элек.
6915 Жүрөк этиң толо элек,
6916 Җүткүнөр кезиң боло элек,
6917 Койгун, балам, барба — деп,—
6918 Җолобогун ага» — деп,
6919 Айдаркан айтып салганы.
6920 Аны көрүп эр Көкчө
6921 «Атамдын кеби акыл — деп,—
6922 Андай болсо макул» — деп,
6923 Бура тартып калганы,
6924 Бул аскерге барганы.
6925 Кайтарып ийип баланы,
6926 Айдаркан баатыр калганы.
6927 Уларбозун моюндап,
6928 Малакайды коюндап,
6929 Атка камчы салыптыр,.
6930 Найзаны колуна алыптыр.
6931 Качырган бойдон эр Даңдаң
6932 Айдарканга барыптыр,
6933 Каары менен багыптыр.
6934 Качырып найза саларда
6935 Акылга толук Айдаркан
6936 Найзасын кагып калыптыр.
6937 Найзасы жерге сайылды,
6938 Асабасы жайылды.
6939 «Көргөзөйүн барымды»,—
6940 Күүлөнүп келип чоң Даңдаң
6941 Айдаркандын найзанын
6942 Учуна келип сайылды.
6943 Эр Айдаркан турушун,
6944 Көөдөнгө найза урушун,
6945 Бир урганда найзаны
6946 Бүтүрдү минтип жумушун.
6947 Ооздон найза салыптыр,
6948 Моюндун баарын талкалап,
6949 Шилиден чыга калыптыр.
6950 Дагы чыкты кытайдан
6951 Көдөң деген балбаны.
6952 а дегенде найзаны
6953 Айдарканга салганы.
6954 Айбатынан чыдабай,
6955 Камбардын уулу Айдаркан
6956 Кайра качып калганы.
6957 Карап алып ошону,
6958 Аккуланы моюндап,
6959 Томогону коюндап,
6960 Манас чыкты бакырып,
6961 «Бай Җакып» — деп, чакырып,
6962 Җелекти желге жапырып,
6963 Җекеге чыкты качырып.
6964 Җеткен жерден Көдөңдү
6965 Тебетейдей учуруп,
6966 Көмө жанчып өткөнү.
6967 Көт жагынан кытайдын
6968 Ыраңшоо балбаны
6969 Ыргап найза алганы.
6970 «Таталашып» капырлар,
6971 «Бары кайрат шондо» — деп,
6972 Бакырыкты салганы.
6973 Ага каршы Манас да
6974 Аккула атын чуратты,
6975 Бир урганда найзаны
6976 Ыраңшоону кулатты.
6977 Ыраңшоо калды жыгылып,
6978 Чаңга башы тыгылып.
6979 Этеги башка жабылды,
6980 Капырды сайып өткөндө
6981 Канжыгадай кара кан
6982 Найзасына жабылды.
6983 Аны көрүп кытайдын
6984 Акылы баштан жаңылды.
6985 Шаңмусаар дегени —
6986 Шашпай турган эрени,
6987 Шалтаң деген аты бар,
6988 Шаңы бийик каркыбар.
6989 Шалтаңга камчы салыптыр,
6990 Алеңгир жаа, сыр жебе,
6991 Жебесин кездеп алыптыр.
6992 Качырган бойдон эр Манас,
6993 Каарданып жеткени,
6994 Ашыккан бойдон Манасты
6995 Алыс атып салганы.
6996 Коломсокко кол салып,
6997 Колуна тартып ок алып,
6998 Киричине чалганча
6999 Коюп Манас кеткени,
7000 Баатырлыгы эмей неткени,
7001 Башын түшүп кескени.
7002 Шалтаң атын алганы,
7003 «Урушка бата бергин» — деп,
7004 Байга тартып салганы.
7005 Бай тулпарын алганы,
7006 «Бар кудай жардам берсин!» — деп,
7007 Батасын берип салганы.
7008 Аны көрүп Алты-Шаар
7009 Айгайлап ыйлап калганы,
7010 аны көрүп чыдабай,
7011 Арданган бойдон Незкара
7012 Чабдарга камчы салганы,
7013 Чабуул коюп калганы.
7014 «Атаңдын көрү капыр — деп,—
7015 Акыр заман башыңа
7016 Түшүрөйүн акыр!» — деп,
7017 Муну айтып бу Манас
7018 Аккула камчы салганы,
7019 Найзаны колго алганы,
7020 Акырып жетип барганы:
7021 Җолборс болду жолуна,
7022 Ажыдаар болуп акырып,
7023 Кырк чилтендин бирөвү
7024 Кабылан болуп бакырып,
7025 Шер болуп бири күркүрөп,
7026 Алп кара куш арбайып,
7027 Асмандан буту сарбайып,
7028 Манаска жолдош болуптур,
7029 Айбаттуунун баарысы
7030 Ар тушуна толуптур.
7031 Колдогон пири кол болуп,
7032 Тоо, таш буга жол болуп,
7033 Качырганын куткаргыс
7034 Кара чаар жолборстой,
7035 Асылган аман болбостой,
7036 Аккула аты астында,
7037 Алп кара куш үстүндө,
7038 Ажыдаар түгү түсүндө.
7039 Качырганда Манаска
7040 Уялбас ултаң бетиби,
7041 Эси чыкпас жанагы
7042 Незкара кулдун көтүбү!?
7043 Чабдарга камчы салыптыр,
7044 Чарка айланып көп колун,
7045 Айлана качып калыптыр.
7046 Аккуласын кындыйтып,
7047 Ак найзасын зыңкыйтып,
7048 Арстан Манас баатыры
7049 Артынан түшүп алыптыр.
7050 Чарчабас күлүк мал экен,
7051 Чабдар аттын көөдөндө
7052 Сексен шайтан бар экен,
7053 Шайтандай учкан мал экен.
7054 Алты миң жаткан аскерин
7055 Алты айланта кубалап,
7056 Аламын деп кыбалап.
7057 Җети миң толгон аскерин
7058 Жети айланта кубалап,
7059 Жетемин деп кыбалап.
7060 Ээн талаа чөл менен,
7061 Нечен албан эл менен
7062 Айлана качып аскерин,
7063 Җандай качып Өз элин
7064 Чабдарга камчы салыптыр.
7065 Аккула менен закымдап,
7066 Арстан Манас жакындап,
7067 Өрттөй көзү кызарып,
7068 Өрдөктөй мойну узарып,
7069 Кууп Манас калыптыр.
7070 Ошончо колдун башы экен,
7071 Ошо кезде Незкара
7072 Он тогузда жашы экен.
7073 Түбү кытай маңгүбө
7074 Түрк уулуна кас экен.
7075 Качып жүрүп муну айтат,
7076 Калкынын баарын муңайтат:
7077 «Кабылан жолго жатарбы — ай,
7078 Катыларга катылбай,
7079 Кадемим мындай катарбы — ай!
7080 Жолборс жолго жатарбы — ай,
7081 Жолугарга жолукпай,
7082 Җолум мындай катарбы — ай!»
7083 Буркурап коркуп Незкара
7084 Бу сөздү айтып салыптыр.
7085 Бая муңдуу болуп колуна
7086 Мурун түшкөн кыз, келин
7087 «Кутулсак экен мындан» — деп,
7088 Кужулдашып калыптыр.
7089 Айректешип карага,
7090 Ашык болуп балага
7091 Арасында шуптуулар
7092 Акылынан таныптыр.
7093 Аккула менен жетерде,
7094 Ак найза менен нетерде
7095 Незкара элге кеп айтып,
7096 «Эсен бол, калкым» — деп, айтып,
7097 Чабдарга камчы салганы,
7098 Каканчынга качмакка
7099 Энди ойлонуп калганы.
7100 Аккула менен чуратып,
7101 Артынан Манас жеткени,
7102 «Алтын кемер чети — деп,—
7103 Ай далынын бети» — деп,—
7104 сыр найза менен неткени.
7105 Өзгөчө күлүк Чабдар ат
7106 Өксүтүп кетип баратат,
7107 Накеринин такага
7108 Үзөнгү кагып шаркылдап.
7109 Кыр аркага келтирип,
7110 Сыр найза менен жанчкылап,
7111 Эки жанчып, үч сайып,
7112 Үзөнгүдөн бут тайып,
7113 «Аман болгун, элим — деп,—
7114 Талкаланды белим — деп,—
7115 Азап айдап бу жерге
7116 Немине үчүн келдим?!»— деп,
7117 Октой болгон Чабдардын
7118 Оозун жайып алганы.
7119 Чаңшуур шаар балбаны
7120 Заарына чыдабай,
7121 Алмалуу белдин үстүндө
7122 Четиндүү кыя чер менен,
7123 Кийик баспас жер менен
7124 Өөдөнү көздөй салыптыр,
7125 Каркап күчү толбогон,
7126 Бели толуп болбогон,
7127 Каран калган Аккула ат
7128 Өөдөдөн өксүп калыптыр.
7129 Өзгөчө буудан Чабдар ат
7130 Булуттуу көктүн астынан,
7131 Муундуу чөптүн үстүнөн
7132 Буркурап учуп алыптыр.
7133 «Җер түбүнө жетсе да,
7134 Бээжин түгүл ар жагы
7135 Кен-Тоого кирип кетсе да,
7136 Артынан Манас жетем — деп,—
7137 Же өлтүрбөй, же өлбөй,
7138 Кантип кайра кетем!» — деп,
7139 Аккула менен тепеңдеп,
7140 Белге жакын калыптыр.
7141 Туучунак менен түйүлтүп,
7142 Атасы Жакып барыптыр.
7143 «Тура тургун, балам» — деп,
7144 Чылбырдан коштоп алыптыр,
7145 Чыңырып жүрөт «коё бер» — деп,
7146 Коштогон бойдон баласын,
7147 Колуна Жакып барыптыр.
7148 Айланасы кол болгон,
7149 Арылбаган шор болгон,
7150 Айдап мында келгени
7151 эр Незкара зор болгон.
7152 Башында Басаңкулу да өлгөн,
7153 Баатыр менен балбаны,
7154 Менменсинип барганы,
7155 Улугунун баары өлгөн.
7156 Эси чыгып Манастан
7157 Незкара качып жөнөлгөн.
7158 Калганынын баары калтырап,
7159 Кара көзү жалтырап,
7160 Жан соогаттап буркурап,
7161 Жалпы баары чуркурап,
7162 Төрт жүз отуз сарт экен,
7163 Калганы кытай, калмагы,
7164 «Катылбайбыз энди» — деп,
7165 Колун алып төбөгө
7166 Койдой чуулап барганы.
7167 Жесирдин баарын бошотуп,
7168 Үйшүн, Үмөт, Жайсаңды,
7169 Урматтуу кебин айтканы.
7170 Үйүндө мүлкүн таанышып,
7171 Үйүп-жыйып көтөрүп,
7172 «Алган экен иттер!» — деп,
7173 Аста басып барышып,
7174 «Аласыңбы муну?» — деп,
7175 Айдаркан, Җакып, Дөгөнгө
7176 Астына коюп салышып.
7177 Бала Манас кеп айтат:
7178 «Маңгулдар, сага не болду?
7179 Акылың кайда жоголду?
7180 Айрып алган дүнүйө,
7181 „Айрып алдык жоодон” — деп,
7182 Аксакалдар муну алса,
7183 Анан кайдан оңолду?
7184 Чабылдың да, чачылдың,
7185 Бетиңден бардаң ачылдын.
7186 Жазайыл мылтык түздөн ал,
7187 Керектүүң болсо, бизден ал!
7188 Он миң эле жылкыңыз,
7189 Оодарылды мүлкүңүз.
7190 Ыйлап жүрдүң үч күнү,
7191 Эми чыксын күлкүңүз.
7192 Аяк-башты жыялык,
7193 Аккан жашты тыялык.
7194 Эндекей жүрбөй мунетип,
7195 Аяк жагы Үч-Арал,
7196 Тарбагатай, Кыңгырдан
7197 Алтыбайдын Тармал-Саз,
7198 аягөздүн Керме-Саз,
7199 Капталың Кара-Кум болсун,
7200 Кабардашып жоо келсе,
7201 ЖҖердээр жериң бул болсун.
7202 Марал-Кечүү, Оркунда
7203 Башы жатсын ушунда.
7204 Арада болсун Аңырты,
7205 Кара-Эмилди, Кажырты,—
7206 Как ушуну жердеңер.
7207 Эсенкан эгер соо койбойт,
7208 Эл — деп — бизди ойлобойт.
7209 Көптүгүнө салганда
7210 Көк найза салса бойлобойт.
7211 Бекемденип каларбыз,
7212 Амир болсо алдадан,
7213 Арбак урган кытайдын
7214 Алты-Шаарын аларбыз,
7215 Акыры биз да тим жатпай,
7216 Алеңгирди саларбыз».
7217 Аны айтып эр Манас
7218 Карыга кабар салганы.
7219 Карап турган баарысы
7220 Айран азыр калганы.
7221 Эл зерикти, кеч болду,
7222 Эл тарарга кез болду.
7223 Незкарадан калганы
7224 «Алда эмне кылат?» — деп,
7225 Алдырашып нез болду.
7226 Бая бузуктук кылган мурдардан,
7227 Капырлык кылган камбылдан,
7228 Ырайымсыз даңгылдан,
7229 Бая катын-кызга катылган
7230 Дили катуу капырдан
7231 Сексен алты кишини
7232 Бүтүрдү тамам ишини.
7233 Аты-тонун алганы,
7234 Чабылган элдин баарына
7235 Бөлүп берип салганы.
7236 Үлөштүрүп бөлүптүр,
7237 Айбаттуу Манас баланын
7238 Айтканына көнүптүр.
7239 Алты миң үч жүз кол калды,
7240 Аты-тону, жарагын,—
7241 Баарын алды, карагын.
7242 «Аман — деди — жаныңар,
7243 Алты миң үч жүз саныңар,
7244 Качып кетти каныңар.
7245 баарыңарга эп болсо,
7246 Мага кара баарыңар».
7247 Аны таштап салыңыз,
7248 Чабылып чыккан маңгулдун
7249 Кабарын угуп алыңыз.
7250 Бая Үйшүн, Үмөт дегени,
7251 Җайсаңбай, Үр — эрени
7252 Жан жабыла Җакыптын
7253 Маңдайына келгени.
7254 «Ачсаң ал алаканыңа
7255 Абийир берсин баарыңа,
7256 Жутсаң, жумуруңдабыз,
7257 Журт болуш мындан артыкпы,
7258 Этегиңдин алдында
7259 Эл кылыңыз бизди — деп,—
7260 Эндекей жүрүш болбойт — деп,—
7261 Незкарага окшогон
7262 Эр келсе эсен койбойт» — деп,
7263 Күнөс балбан агасы
7264 Күлдүр жайсаң барганы.
7265 Чаган аткан күнүндө
7266 Буурул түндүн түнүндө
7267 Тууган экен катыны.
7268 Каңгай, маңгул чогулуп
7269 Койгон экен атыны.
7270 Калкына кабар салыптыр,
7271 Карыясы ат коюп,
7272 «Чаган күнү тууду» — деп,
7273 Чаганбай коюп алыптыр.
7274 Атасынын кашыңда,
7275 Быйыл он төрт жашында.
7276 «Чаганбай аттуу балам — деп,—
7277 ЖҖолдош болсун Манаска,
7278 Эл болгондун белгиси
7279 Эрке балам — жалгызым
7280 Энди кошуп алыңыз,
7281 Эби келсе, баарыңыз».
7282 Күлдүр айтып салганы,
7283 Күлдү журттун баарысы
7284 «Нээти менен айтат» — деп,
7285 Күңгүрөп күлүп калганы.
7286 Күрмөлүп жаткан калың кол
7287 Күүгүм кирди шондо кон.
7288 а күнү жатып алганы,
7289 Эртеңки күн таң атып,
7290 Жарык болуп калганы.
7291 Жалпы аламан баарысы,
7292 Җашы менен карысы,
7293 Жалпы баары турушту,
7294 «Кылалы — деди — жумушту».
7295 Алтайлыктын азы бар,
7296 Каңгайлыктан канча бар.
7297 Маңгул журту көбү бар,
7298 Баатыр Күлдүр лөгү бар.
7299 Алчын, Үйшүн бу да бар,
7300 Аргын Каракожо бар,
7301 Айдаркан баатыр кошо бар.
7302 Ногойлордон бай Жакып,
7303 Нойгуттардан Акбалта.
7304 Анын баары жыйылып:
7305 «Оркун дария жери бар,
7306 Анын ары жагында
7307 Уюган калмак эли бар,
7308 Көкө-Наар көлү бар,
7309 Губу-Шаму чөлү бар,
7310 Теңиз-Наар көлү бар,
7311 Текши-Арыш деген чөлү бар,
7312 Карагайлуу талаа бар,
7313 Каңгуш аттуу калаа бар,
7314 Атагы Бээжин жер деген,
7315 Адам уулу жеңбеген
7316 Ант урган кытай эл деген.
7317 Байкаса кыйын Бакбурчун,
7318 Кайнап жаткан Каканчын,
7319 Чылгый динсиз Чынмачын.
7320 Кесепет шаар Кентон бар,
7321 Таңшут деген шаар бар,
7322 Тамашанын баары бар.
7323 Каспаң кара тоо деген,
7324 Кайнаган жери шо деген.
7325 Ар жагы Мухит-Көл деген,
7326 Аты угулат бу жерге,
7327 Аны Алтайдын журту көрбөгөн.
7328 Анын баары жоо болду,
7329 Алакандай алтайлык,
7330 Алар асылса кайдан соо болду?!
7331 Өлүп калсак кырылып,
7332 Бир чукурга тололук,
7333 Тирүү болсок жыйылып,
7334 Бир дөбөдө бололук.
7335 Уктуңарбы баарың? — деп,—
7336 Улуу, кичүү, карын» — деп,
7337 Анда бата билбеген,
7338 Ак динине кирбеген,
7339 «Мөндү, мөндү, мөндү» — деп,
7340 Эки колун төбөгө
7341 Эл көтөрүп калганы.
7342 Антын-шертин кылышып,
7343 Ал а жерден тарады.
7344 «Уруксат болсо, кетсек?» — деп,
7345 Улуу, кичүү жыйылды,
7346 «Ушу Манас кандай?» — деп,
7347 Урматына сыйынды.
7348 Бет-бетине тарашып,
7349 Жай-жайына карашып,
7350 Җыйылган черүү тарады,
7351 Чынжыр жолго салады.
7352 Алты миң аскер колуна
7353 Айдап салды жолуна:
7354 «Үй-катының барбы? — деп,—
7355 Урматына баргын — деп,—
7356 Бала-чакаң барбы? — деп,—
7357 Маанайына баргын — деп,—
7358 Ага-иниңер барбы? — деп,—
7359 Акылына баргын — деп,—
7360 Эмне көргөн, билгениң
7361 Элиңе айтып салгын» — деп,
7362 Жесирдин баарын айдады.
7363 Алты миң аскер жөнөдү,
7364 Жер-дүнүйө жайнады.
7365 Алардын баарын таратып,
7366 Аңгире жолго таянтып,
7367 Тууган болду душманы.
7368 Незкара менен кошулуп
7369 Аскерге келген алты миң
7370 Ичинде болду бушманы:
7371 «Атанын жакшы эл бол! — деп,—
7372 Өткүр Манас жаш бала
7373 Өлүмдү билбес эр бол! — деп,—
7374 Ушуну жаман дегениң
7375 Өлчөөң кара жер бол» — деп,
7376 Кубанып тарап кеткенин,
7377 Дагы көргүн неткенин,
7378 Арадан алты ай өткөнүн,
7379 Он төрткө Манас жеткенин.
7380 Он төрт жашар жашында
7381 Үйдөн чыгып келиптир,
7382 Үч-Аралга куш салып.
7383 Үч-Аралдын аралы,
7384 Үйрүн жазбай жөңкүгөн
7385 Бугу менен маралы.
7386 мындан көргүн өнөрүн
7387 Баягы Манас баланын.
7388 Җолдошторун таратып,
7389 Бет-бетине каратып,
7390 Мергени кийик карашып,
7391 Бет-бетине тарашып,
7392 Эндөөлөп жолго салыптыр.
7393 Эсилдин башы Боз-Дөбө
7394 Эр Манас чыгып алыптыр.
7395 Эки жагын караса,
7396 Эмилдин Сары-Суусунун
7397 Боюна келип калыптыр.
7398 Ит агытып, куш салып,
7399 Жети жигит кошчу алып,
7400 Кеткени он бир күн болду.
7401 Караанын көргөн бир жан жок,
7402 Кабарын уккан тир жан жок,
7403 Жоголуп кетти баласы,
7404 Жакыптын тынбай санаасы:
7405 «Талаага бүгүн барайын,
7406 Үч-Арал жолун карайын.
7407 Балам кандай жоголду,
7408 Бу балага не болду?
7409 Он бир күн болуп жоголуп,
7410 Куу балага не болду?
7411 Туш-туштун баары кас эле,
7412 Тууган бизде аз эле.
7413 Алыскы жолго салганбы,
7414 Шумурай, Ала-Көл кетип калганбы?
7415 Тентектигин салганбы,
7416 Деңизге кетип калганбы?
7417 Караанын көргөн калк барбы?
7418 Элесин көргөн эл барбы?
7419 Бекер мынча кечикти,
7420 Мен көрбөгөн жер барбы?»
7421 Туучунак атын миниптир,
7422 Төтөлөп жолго кириптир.
7423 «Каралдым кайда болду?» — деп,
7424 Бай Жакып көзүн салыптыр,
7425 Баладан караан көрө албай,
7426 Кайгыланып калыптыр.
7427 Айылдан узап бай Җакып,
7428 Ат чабым жолго барыптыр.
7429 Асты жагы жабырдан,
7430 Ат кулактуу шабырдан
7431 Күлүктүн бели ийилген,
7432 Көпкөк темир кийинген,
7433 белде кылыч байлаган,
7434 Колдо найза шайлаган,
7435 Очогор мылтык асынган,
7436 Ойду-дөңдү бастырган
7437 Он бири чыга калганы.
7438 Җетип келди Жакыпка,
7439 Ортосуна алганы:
7440 «Атасы Җакып чал деген,
7441 Арбын анда мал деген,
7442 Бай Җакыптын баласы
7443 Билесиңби Манасты?
7444 Биз кетпейбиз мындан тим,
7445 Чалкайыңкы курсагың,
7446 Чалым, өзүң атың ким?»
7447 Он бири алып ортого
7448 Жакыпка камоо салганы.
7449 Анда Җакып кеп айтат,
7450 Аргасы кетип бек айтат:
7451 «Ат-жөнүңөр ким болот?
7452 Ата журтуң ким болот?
7453 Эне журтуң ким болот?
7454 Эли-журтуң ким болот?
7455 Кандай түрлүү жүрөсүз?
7456 Бай Жакыпты билесиз,
7457 Баласы Манас дегенди
7458 Не себептен тилейсиз?»
7459 Муну айтып бай Жакып
7460 Мукактанып турады,
7461 «Мурдар, атыңды бат айт?!» — деп,
7462 Булар күчөп сурады.
7463 Жакып атын жашырып:
7464 «Бердике деген мен — деди,—
7465 Чын айтыңар сен — деди.—
7466 Ар жагы кыргыз элибиз,
7467 Аралуу Алтай жерибиз.
7468 Атам Түрк, айлым аз,
7469 Баласы Манас он төрттө,
7470 Атасы Жакып мага кас,
7471 Байлап кетсең баласын,
7472 Мага десең, канаке,
7473 Өлтүрүп кетсең Манасын.
7474 Айдап кетсең, канаке,
7475 Жакып деген бабасын.
7476 Баянын айтчы, балдар» — деп,
7477 Бай Жакып сурап турду кеп.
7478 Аны уккан соң он бири:
7479 «Жалгыз жүрсүң бу жерде,
7480 сага Җакып кас болсо,
7481 Җакыптын айлы не жерде?
7482 Баштап бизди баргын — деп,—
7483 Бай Җакыпка кылганды
7484 Байкап көрүп алгын» — деп,
7485 Баягылар турады.
7486 «Җайыңарды айткын?» — деп,
7487 Жандырып Жакып сурады.
7488 «Сук экенсиң, болбойсуң,
7489 Сурап, чалым, койбойсуң.
7490 Көргөзгүн көзүбүзгө — деп,—
7491 Жакыптын эли не жерде,
7492 Жолуктур өзүбүзгө — деп,—
7493 Жок сөздү айтпай ташта -— деп,—
7494 Жолу кайда, башта» — деп,
7495 Кайраттана калганы.
7496 Айласы кетип бай Җакып
7497 Он бирине кеп айтат,
7498 «Ой, баатырлар — деп, айтат,—
7499 Тарбагатай кери бар,
7500 Жакып деген ал чалдын,
7501 Ушу жерден аттанса,
7502 Арасы эки күнчүлүк
7503 Теректүү деген жери бар.
7504 Кышка жакын конуучу,
7505 Кыштоосу шондо болуучу.
7506 Ээрчитпеңер өзүмдү,
7507 Эсиңерге ал сөзүмдү.
7508 Нак Манаска кылар жумушту
7509 Айтып берип бир жолу
7510 Ачыңарчы көзүмдү».
7511 Жакып чал сурап койбоду,
7512 Жаңкыларды торгоду.
7513 Он бири анда кеп айтат,
7514 «Ой, аксакал — деп айтат.—
7515 Оңой эмес жумуш — деп,
7516 Ошо жерге келип туруш — деп,
7517 Манасты алып барбасак,
7518 Алтайлыктын элинен
7519 Арылбайт коога — уруш — деп.
7520 Бирөөбүз биз Кумулдан,
7521 Кумул да сизге угулган.
7522 Жана бирөө Камбылдан,
7523 Кармашкан жоону нан кылган.
7524 Бирөөбүз Мар шаарынан,
7525 Он беш күндүк жол бастык
7526 Улуктун коркуп каарынан.
7527 бирибизди сурасаң,
7528 Тарлан аттуу жерибиз,
7529 Талкуу кытай элибиз.
7530 Ындыстандын бери жагы
7531 Коңгу деген жерибиз,
7532 Доңшу кытай элибиз.
7533 Жана бирин сурасаң,
7534 Дарыя Котон суусу бар.
7535 Таңшуу деген көлү бар,
7536 Далба деген эли бар.
7537 Жана бирөөн сурасаң,
7538 Өзөндүү булак суусу бар,
7539 Өзгөчө арбын ушулар,
7540 Жери Җеркен аталат,
7541 Тутушуп жоо чак келбейт,
7542 Душманы колго маталат.
7543 Башчы болгон Бакбурчун
7544 Кан жиберген Каканчын.
7545 Аяк-башы чогулуп,
7546 Аттанып бери чыкканы
7547 Алты жыл өттү арадан.
7548 Асты дарек табылбайт
7549 Айткан Манас баладан.
7550 Кайда экенин биле албай,
7551 Карап жүргөн өзүбүз,
7552 Карыям ушу сөзүбүз».
7553 Муну айтып билдирди,
7554 Жакып байды бүлдүрдү.
7555 «Коюңар, балдар, коюм бар,
7556 „Койду кашкыр жеди” — деп,
7557 Коркуу кирген оюм бар.
7558 Узайын, балдар, уюм бар,
7559 Өңкөй улук жиберген,
7560 Бузук экен куюңар.
7561 Жылкы, төө малым — деп,—-
7562 Жыюуга чыктым баарын — деп,—
7563 Ал Жакыптын айлына
7564 Алып барар алым жок,
7565 Баштап барар маалым жок...
7566 Бара бергин өзүңөр,
7567 Башы чыккан чоң тоону
7568 Көрбөйбү силер көзүңөр».
7569 Ушуну айтып бай Җакып,
7570 Узатып жолго салганы.
7571 «Жалгызым кандай болот?!» — деп,
7572 Убайымга калганы.
7573 Эки жарым ай болгон
7574 эркек бала Бакдөөлөт
7575 а да тууп салганы.
7576 «Манасты душман алабы?
7577 Бакдөөлөт тууган бир бала
7578 Аман колдо калабы?»
7579 Анын дагы тоюна
7580 Арбын малды союптур,
7581 «Абыке» — деп, коюптур.
7582 «Чарайнада жаш бала
7583 Чабышарга дарман жок,
7584 Бешиктеги жаш бала
7585 Белге таңуу болобу?
7586 Бээжиндин журту асылды,
7587 Белиме таңган Манасты
7588 Мерт таптырбай коёбу!?
7589 Каканакта Абыке
7590 Кайрат кылсам болобу?
7591 Кагылайын, каралдым,
7592 Какандын каны асылды,
7593 Кас кылбастан коёбу?!
7594 Багым болсо кыйсамбы?
7595 Малым болсо жыйсамбы?
7596 Баламдын жайын кылсамбы?
7597 Түркстан жакка жылсамбы?
7598 Акыры жалгыз баламдын
7599 Аргасын мындай кылсамбы?»
7600 Туучунак менен туйлатып,
7601 Туюнтуп айтып бу кебин
7602 Байбичесин ыйлатып,
7603 Бай Җакып үйгө киргени.
7604 Айыл башы Акбалта,
7605 Акылдашы Бердике,
7606 Җүзгө толгон айлыны,
7607 Җүрүп жыйып алганы
7608 Җүргөндөрдүн баарыны.
7609 Баарын алды кашына,
7610 Байын алды башына:
7611 «Кызыл чоктуу көп ойрот —
7612 Кытай угуп алыптыр,
7613 „Кылабыз — деп — Жакыпка”,
7614 Кекенишип калыптыр.
7615 Кара чоктуу көп ойрот —
7616 Калмак кабар алыптыр,
7617 „Кап, Җакып!” — деп — кекенип,
7618 Камданышып калыптыр.
7619 Кандай арга кылабыз?
7620 „Манас ушу бала” — деп,
7621 байлап берип бир бала
7622 Мал алуучу бар бекен?
7623 „Бул Манас” — деп — берүүгө
7624 Бул алуучу бар бекен?
7625 Бирөөндө бар бир бала,
7626 Бирөөндө бар беш бала,
7627 Бирөөндө бар он бала,
7628 Бирөөндө бар чоң бала.
7629 Бир баланы „Манас” — деп,
7630 Берип койсок не болот?
7631 Бир кудаанын жазуусун
7632 Көрүп койсок не болот?
7633 Өкүмүнө баашанын
7634 Көнүп койсок не болот?
7635 Бай Җакыптын малыны
7636 Манасына садага
7637 Бөлүп койсок не болот?»
7638 Бу сөздү айтып салганы,
7639 Бул олтурган калайык
7640 «Баланча» — деп — айта албай,
7641 Мукактанып калганы.
7642 Бай шол жерде кеп айтат:
7643 «Байбиче менен бай Җакып,
7644 Айтпаңар муну, эсиң жок,
7645 Бала сатып Манас — деп,
7646 Баашага берер кезиң жок.
7647 Бириң аял-ургаачы,
7648 Бириң кары-чалсыңар.
7649 Экөөңөрдү карасам,
7650 Кандай акмак жансыңар!?
7651 Баласын малга ким берет?
7652 Сенин балаңдын күнүн ким көрөт?
7653 Ботосун малга ким берет?
7654 Сенин ботоңдун күнүн ким көрөт?
7655 Айтасың сөздү айбандай,
7656 Сенин а сөзүңө ким көнөт!?
7657 Чыландан чыккан жол барбы?
7658 Чырмап келип бу жерде,
7659 Камап жаткан кол барбы?!
7660 Кумулдан чыккан жол барбы?
7661 Курчап келип бу жерде,
7662 Кууратып жаткан кол барбы?!
7663 Кандай айткан кебиңер?
7664 Калжайып тайган эбиңер!
7665 Алты миң беш жүз кол келди,
7666 Аскер арбын мол келди,
7667 Незкара деген эр келди,
7668 нече түрдүү эл келди,
7669 Кыйратты Манас көзүңчө!
7670 Җакып жаман экенсиң,
7671 Кыйлана берип өзүңчө.
7672 Качарды Манас көзүңчө,
7673 Кандай курган эме элең,
7674 Кайгыра берип өзүңчө».
7675 Бай жактырбай таштады,
7676 Байбиче көзүн жаштады:
7677 «Төрөгөнүм бир бала,
7678 Төгөрөк журт асылат,
7679 Дүмөгү качан басылат?
7680 Араң көрдүм бир бала,
7681 Ай-аалам журт асылат,
7682 Азабы качан басылат?»
7683 Аны айтып байбиче
7684 а деп токтоп калганы.
7685 Аны коюп салыңыз,
7686 Манастан кабар алыңыз.
7687 Бая Үч-Аралга барыптыр,
7688 Он бир конуп талаага,
7689 Жолдошторун эске алып,
7690 Җолго чыгып эр Манас
7691 Төгөрөккө көз салып,
7692 Жан жакка көзүн салыптыр,
7693 Талды-Суу деген өзөндөн
7694 Җолдошун көрүп алыптыр.
7695 Алты бөрү, он түлкү
7696 Җолдоштору алыптыр,
7697 Эки бугу, үч кулжа
7698 Алар атып салыптыр,
7699 Алты конуп калыптыр.
7700 Жетинчи күндө аттанып,
7701 Манасты издеп бастырып,
7702 «Байкуш бала неткен? — деп,—
7703 Шумурай кайда кеткен? — деп. —
7704 Адашып бизден алганбы?
7705 Җе айылга кайра барганбы?»
7706 Аны айтышып жолдошу:
7707 «Үйгө кантип тарайлы,
7708 Ой жагы талаа көрүнөт,
7709 а береки бийиктен
7710 Эки жагын карайлы».
7711 Аны айтышып алтову
7712 Атына камчы салыптыр.
7713 Кырга чыгып караса:
7714 Аккан улуу суу экен,
7715 курбукум деген бул экен,
7716 Кулжалар жайнап тур экен.
7717 Кайың, терек, тал экен,
7718 Кайыптын кени бар экен.
7719 Карап турду жаш Манас,
7720 Карап турса таңыркап,
7721 Токойдон чыгып бөлүндү,
7722 Җолдоштору көрүңдү.
7723 «Мында жүргөн экен» — деп,
7724 Аккула менен тепендеп,
7725 Җолго бала салганы,
7726 Кадам баспай Аккула
7727 Качып туруп алганы.
7728 «Неден үркөт доңуз?» — деп,
7729 Асты жагы аралга
7730 Көзүн бала салганы:
7731 Чагарактап куйругу,
7732 ЖҖакжайыңкы төшү бар,
7733 Так чыныдай көзү бар,
7734 Кыңшылаган үнү бар,
7735 Кызыл сур келген жүнү бар,
7736 Чоң казандай башы бар,
7737 Уя баскан айгырдын
7738 Куйругундай чачы бар.
7739 Көкүрөк жүнү самсаалап,
7740 Көчүк жагы тарбайып,
7741 Җыпжылаңач санталак,
7742 Азуу тиши бир карыш,
7743 Алкымы бар бир кучак,
7744 Азууларын карасаң,
7745 Албарс болот, курч бычак.
7746 Капталында калы бар,
7747 Моюн менен шилиде
7748 Кере кулач жалы бар.
7749 Чоңдугу бар өгүздөй,
7750 Аяк басса адамдай,
7751 Капталында канат бар,
7752 Куйругунда кылычы,
7753 Куп тамаша бул иши,
7754 Желдей учат желиши,
7755 Жаңы экен ушул келиши.
7756 Тырмактары арбайып,
7757 Оозу жаман аржайып,
7758 Жерди басса айбандай,
7759 Көчүк жагын караса,
7760 Алгыр кыраан тайгандай,
7761 Башында мүйүз көрүнөт
7762 найзадан мурун сайгандай.
7763 Манас менен иши жок,
7764 Басып чыга калганы,
7765 «Бул немине шумдук?» — деп,
7766 Бала көзүн салганы.
7767 Басып чыгып дөбөгө
7768 Бир кыйкырып алганы.
7769 Кыйкырыгын караса,
7770 Беш күндүк жерге угулду,
7771 Җети жүз он төрт кулжа экен,
7772 Немеси калбай жыгылды.
7773 Кулжанын баары өлгөнү,
7774 Өлгөнүн Манас көргөнү.
7775 «Атайын, залым экен — деп,—
7776 Атпай койсом бекер» — деп,
7777 Асынганы Аккелте
7778 Алыска-жуук айныбас,
7779 Ыраакы-жакын ылгабас,
7780 Ортосу болот, оозу албарс,
7781 Түтүнү туман, түбү Ыспан,
7782 Кароолу дажаал, огу ажал,
7783 Асынып жүрсө — Аккелте,
7784 Ачууланса — Койчагыр,
7785 Чындаганда — замбирек,
7786 Шай колдогон бадирек
7787 Мылтыгын колуна алганы.
7788 Көк милтени түтөтүп, .
7789 «Бере көргүн, теңир! — деп,—
7790 Өпкөсүнүн тушу — деп,—
7791 Өлүүчү жери ушу» — деп,
7792 Аккелте менен бир койду.
7793 Көк түтүнү булады,
7794 Көтөрүлүп көк жакка,
7795 Алты аркандын боюндай,
7796 Асманды көздөй чурады.
7797 Как Манастын үстүнөн
7798 Түшүп жерге сулады.
7799 Баягынын кыйкырык
7800 Җолдоштору угуптур,
7801 Угуп эси чыгыптыр.
7802 Аркасынан жаңырган,
7803 Айбат менен чаңырган
7804 Аккелте үнүн угуптур.
7805 «Атты бирөө мылтык» — деп,
7806 Таңыркашып туруптур.
7807 Алигинин өлгөнү,
7808 Өлгөнүн көзү көргөнү,
7809 басып келип бу Манас
7810 Ачалбарс менен бөлгөнү.
7811 Кылычты Манас салганы,
7812 Белинен эки бөлүнүп,
7813 Бу жандар жатып калганы.
7814 Җети жүз он төрт кулжаны
7815 Кыйкырып кырып салганы.
7816 «Кулжаларды көрдүңөр,
7817 Аркары жок, кулжа — деп,—
7818 Айылга кабар бериңер,
7819 Ат менен төө, өгүздөн
7820 Арбын алып келиңер.
7821 Кызыкты кылып салды — деп,—
7822 Кыйкырыктан кырылып,
7823 Кулжалар жатып калды» — деп,
7824 Алты жигит чаптырып,
7825 Алтайлыктан чакырып,
7826 Элге кабар салыптыр.
7827 Эки жактан жыйылган
7828 Эки миң адам барыптыр,
7829 Эттерин жүктөп алыптыр.
7830 Ошо суунун аягы
7831 Эми да аты өчкөн жок,
7832 Кулжа атанып калыптыр.
7833 Бая кытайдан келген он бири
7834 Калайык дүрбөп жүргөндө
7835 «Манас, Манас» — деген сөз,
7836 Кулагы аны чалыптыр,
7837 «Кайда Манас деген?» — деп,
7838 Издеп келип калыптыр.
7839 «Манас бизге табылды,
7840 Абийирибиз жабылды.
7841 Азыр токтоп нетебиз?
7842 Айдап алып кетебиз».
7843 Ошону айтып ушулар,
7844 Бая улуктан келген кишилер
7845 Манаска көзүн салганы.
7846 Алтоо эле жолдошу,
7847 Арстан Манас жолборсу;
7848 «Атамды сурап нетесиң?
7849 Акимдерден экенсиң,
7850 Алпарайын атама,
7851 Айттырамын тобону
7852 Өзүңөр кылган катааңа.
7853 Он бириң бирдей жүрүңөр,
7854 Орчун дөөлөт сүрүңөр».
7855 Ара конуп айылга
7856 алып Манас барганы,
7857 «Атам Жакып келсин» — деп,
7858 Айтып кабар салганы.
7859 «Кандан келген элчилер
7860 Манасты кармап алды — деп,—
7861 Балакетке салды» — деп,
7862 Бай Жакыпка угулду.
7863 Чочугандан Җакыптын
7864 Жүрөк оозго тыгылды.
7865 Айлынын баарын жыйнады,
7866 Жакыпты кудай кыйнады,
7867 Наалыш кылып ыйлады.
7868 Байы менен Акбалта,
7869 Жакып баштап карысы,
7870 Бердике баштап баарысы
7871 Белден ашып барышты:
7872 «Берен Манас бар болсо,
7873 Бере койбос намысты».
7874 Дөөкүрсүп булар барыптыр,
7875 «Төрөбүз буйрук кылган» — деп,
7876 Манасты кармап алыптыр.
7877 Ал аңгыча үстүнө
7878 Бай Җакып кирип барыптыр.
7879 «Атаң кайсы сенин?» — деп,
7880 Алар сурап калыптыр.
7881 «Атам мобу киши» — деп,
7882 Манас айтып салыптыр.
7883 Көрүп, таанып Җакыпты,
7884 «Җашырынып калдың — деп,—
7885 Немине үчүн биздерди
7886 Алыс жолго салдың? — деп.—
7887 Каршы экенсиң канга — деп,—
7888 Тетири жолго салууңа
7889 Биз калабыз таңга — деп,—
7890 Катуу каар казапты
7891 Салалыкпы жанга? — деп.—
7892 Җети күн болду жоголдук,
7893 Җериңдин жайын биле албай,
7894 Ар тоонун башын көрсөтүп,
7895 Адаш жолго киргизип,
7896 Арамзаңды билгизип,
7897 Азыр сени коёлук
7898 Башыңа тери кийгизип».
7899 Ушуну айтып чамынып,
7900 Төртөө турду камынып.
7901 «Бай Җакыпты байла» — деп,
7902 Басып келди жабылып.
7903 бай Җакып шондо кеп айтат,
7904 «Балдарым, токто — деп, айтат.—
7905 Күнөөм болсо, балдарым,
7906 Күндөңдү мага камдагын.
7907 Шоктугум болсо, балдарым,
7908 Зоолуңду мага камдагын.
7909 Дос кишиңди кас көрүп,
7910 Биздин элди аз көрүп,
7911 Өкүмдүк кылып салбагын,
7912 Убалга бөөдө калбагын».
7913 Бай Җакып айтып салганы,
7914 Жакыптын болбой сөзүнө,
7915 Жан деп илбей көзүнө,
7916 «Кармап, байлап салгын!» — деп,
7917 Жабылышып калганы.
7918 Жанындагы баласы —
7919 Җаалы катуу Манасы:
7920 «Сен он бир киши экенсиң,
7921 Айтканыңа көнбөсө,
7922 Анда кантет экенсиң?
7923 Җүйө менен, сөз менен,
7924 „Канеткенде байлаттык
7925 Көрүп туруп көз менен.
7926 Катылба карган кишиге!
7927 Кан кишиси болсоңор,
7928 Көрүнгөндү „карма” — деп,
7929 Байкашканды „байла” — деп,
7930 Айранмын кылган ишиңе».
7931 Аны айтып эр Манас,  г!
7932 Арасына барганы. .  км ОН
7933 «Нак өзүн кошо байла!» — деп,
7934 Айгайды алар салганы.
7935 Аны көрүп Манастын
7936 Ачуусу келе калганы:
7937 Жаалы чыкты сөзүнөн,
7938 Җалыны чыкты көзүнөн.
7939 Бирөөн кармап оң колдон,
7940 Бирөөн алды сол колдон,
7941 Бирөөн алды далыдан,
7942 Бирөөн алды жакадан,
7943 Төртөөн кармап турганы,
7944 Көйнөктөй желпип төртөвүн
7945 Көтөрүп жерге урганы.
7946 Жана жетөө камынып,
7947 Жекелөөгө жабылып,
7948 Манаска колун салганы.
7949 Он төрт жарым жаш бала
7950 эки колго экөвүн
7951 Кошоктой кармап турганы.
7952 Төртөвүнүн үстүнө
7953 Экөвүн басып урганы.
7954 Алтоо астына басылды,
7955 Топурагы тозулуп,
7956 Кармашкан жери казылды.
7957 Берки турган бешөөсү
7958 Да Манаска асылды.
7959 Экөөн экөө менен урду эле,
7960 Бирөө эси чыгып турду эле.
7961 «Ичейинби каныңды?
7962 Кыяйынбы жаныңды?
7963 Мынча колум тийген соң,
7964 Соо койбоюн баарыңды».
7965 Оң көзүнүн баарысын
7966 Олуп алып койгону,
7967 Элчиликке келгенден
7968 Жанынан алар тойгону.
7969 Оң кулагын култуйтуп,
7970 Шыпыра кести мултуйтуп.
7971 Мурунун кесип кеңкейтип,
7972 Сакалын кесип, ээгини
7973 Коё берди деңкейтип:
7974 «Кайда болот каныңар?
7975 Каның кайда болсо да,
7976 Кабарын айтып барыңар.
7977 Каардансам бир жолу
7978 Калбас тирүү жаныңар,
7979 Как ушу сөзгө ынаныңар.
7980 Ар кайсыңар, ар кайсы
7981 Улугуңа барыңар,
7982 Укканыңнды айтып салыңар.
7983 Улуу черүү алыңар,
7984 Урушту мага салыңар.
7985 Колуңдан келсе, койбоңор,
7986 Өзү жалгыз Манасты
7987 Кор кылууга ойлоңор.
7988 Тартынып коркуп калбасын,
7989 Чакты келбей калганы
7990 Талкаланып тарасын.
7991 Так ошентип келбесе,
7992 Таба албас Манас чарасын.
7993 Чаң кылгандай кол келсин
7994 Асман жердин арасын.
7995 Бекер жаткан бенде жок,
7996 Он бириң „байлап кетем“ — деп,
7997 оолугуп келген бу жерге
7998 Тырмактай акыл сенде жок.
7999 Тирүү баргын өзүңөр,
8000 Баштарыңа садага
8001 Кулак, мурун, көзүңөр.
8002 Күйөр болсо кандарың .
8003 Күрмөлгөн аскер камдагын.
8004 Кайраттууңдан түк койбой,
8005 Капилетке калбагын.
8006 „Баланчам болбой калды” — деп,
8007 Калбасын ичте арманың.
8008 Жекеге чапчу баатырың,
8009 Жер тыңшоочу капырың,
8010 Жетик толук акылың,
8011 Өнөр билген аярың,
8012 Өчтөшкөндүн баарысын,
8013 Өтүн жара саярың,
8014 Күрөшкө чыкчуу бөкөңдү,
8015 Күүлөп чыгар жекеңди,
8016 Алда берсе кубатты
8017 Бычак салбай бычармын
8018 Бапылдаган текеңди».
8019 Аны айтып он бирин
8020 «Мингин — деди — атыңа,
8021 Айтып баргын көргөнүң,
8022 Кандарың жетсин датыңа».
8023 Кыраан Манас баатырдын
8024 Кыйрында турган кырк алты
8025 Кыл дегенин кылышып,
8026 Көкүлдөрүн атынын
8027 Көзүнө ченеп кыркышып,
8028 Манастын кылды буйругун,
8029 Толорсуктан кыркышты
8030 Аттарынын куйругун.
8031 «Заманаң болсун тар — деди,—
8032 Самаганың бар болсо,
8033 Кандарыңа бар — деди,—
8034 Кабарды ылдам сал — деди,—
8035 Өзүңөр көргөн кордугуң
8036 Өчүңдү менден ал — деди.—
8037 Кечикпегин, бат баргын,
8038 Колуңдан оңой мен келсем,
8039 Аскериң арбын аткаргын»,
8040 Ошону айтып эр Манас,
8041 Узатып жолго салганы,
8042 Ар кайсысы шаарына
8043 Асты алтымыш күндө барганы,
8044 аркасы алты айга чейин калганы.
8045 Бара турсун элчиңиз,
8046 Байкоого келген ченчиңиз.
8047 Аны таштап салыңыз,
8048 Арстан Манас баатырдын
8049 Алда эмине кеби бар,
8050 Кабарын угуп алыңыз.
8051 Атасы Җакып кашында,
8052 Җаңы келди жаш Манас
8053 Он беш жашар жашына,
8054 Дөөлөт кушу башында.
8055 Алтайлыктын баарысы
8056 Бай Жакыбы баш болуп,
8057 Барып конгон жерлери
8058 Мамырдын кара сазында.
8059 Аргындын Каракожосу,
8060 Алчындардын Бообеги,
8061 Манжулуктун Дөгөнү,
8062 Наймандардын Көгөнү,
8063 Кыргыздардан Саламат,
8064 Кыпчактардын Ошпуру,
8065 Кыдырбайдын Таз чечен,
8066 Өзүбектен Акынбек,
8067 Өткүр чечен Базылбек,
8068 Айдың-Көлдү жакалап,
8069 Бай Жакыпты бакалап,
8070 Өзөндү бойлой конушуп,
8071 Өз алдынча болушуп,
8072 Жандоого жаный конушуп, .
8073 Жай-жайынча болушуп,
8074 Өлкөдөн ую өкүрүп,
8075 Өтөктөн төөсү бакырып,
8076 Ар кайсысы ата уулу
8077 Өз ураанын чакырып,
8078 Баш жагы Коңко тоосуна,
8079 Ушагар улуу суусуна
8080 Чыкмак болду калайык
8081 Чаркастандын уусуна.
8082 Алтай тоонун киндиги,
8083 Асманга жакын бийиги,
8084 Адамды билбейт кийиги.
8085 Ар жагы Оркун суусу — дейт,
8086 Жер сонуну ушу — дейт.
8087 Аягы Баркөл көлү — дейт,
8088 Шымалы Аңгир бели — дейт,
8089 Арасы жайык эркинче,
8090 Аңга ылайык жери — дейт.
8091 аны ойлошуп алышып,
8092 Азыкты арбын салышып,
8093 Алгыр куштан алышып,
8094 Түз мылтыгын асынып,
8095 Отуздан-кырктан бастырып,
8096 Очогор мылтык асынып,
8097 Ондон-бештен бастырып,
8098 Бүркүт алып шаңшытып,
8099 Тайгандарын каңшытып,
8100 Арбып, дарбып, дүрбөшүп,
8101 Бирин бири «жүр!» — дешип,
8102 Аттанып чыгып алышты.
8103 Чаркастандын оюна
8104 Сексен төрт киши барышты.
8105 Чатыр тигип, кош курап,
8106 Тамашаны салышты.
8107 Алты конуп талаага,
8108 Аңгемесин карап ал,
8109 Арстан Манас балага.
8110 Атакеси Җакыпка,
8111 Аттанар күнү кеп айтып:
8112 «Атаке, сага эп болсо,
8113 Мен бир айтар кеп болсо,
8114 Эркегинин баарысын
8115 Нээти казат караткан,
8116 Ургаачысынын баарысын
8117 Ак түлөөгө жараткан
8118 Камбарбоздун үйрүнөн
8119 Карматып бергин үч бышты.
8120 Баса минип аламын,
8121 Җолдошума мингизип,
8122 Җол түзүнө саламын.
8123 Салбырын деген сапар го,
8124 Салбырынды көрөмүн,
8125 Талаага чыгып көнөмүн».
8126 Баласы айтып салганы.
8127 «Айланайын, каралдым,
8128 Алды-артыңды карагын.
8129 Керек болсо Камбарбоз
8130 Үйрү менен айдагын.
8131 Канча алсан, анча ал,
8132 Каралдым, сага жыйган мал».
8133 Камбарбоздун үйрүнөн
8134 Карматып бешти бергени.
8135 Үчөөн үч жолдошко мингизип,
8136 Экөөнү жалаң жетелеп,
8137 Җолдоштордун артынан
8138 Җете келген энтелеп.
8139 Җолдошу сексен төрт болуп,
8140 Жол салган жагы өрт болуп,
8141 «Чаркастандын оюна
8142 Бүгүн алты кондук — деп,—
8143 Аңгемеде болдук — деп,—
8144 Ит агытып, куш салдык,
8145 Бөрү, түлкү көп алдык.
8146 Бул олтурган сексен төрт
8147 Бирөөнү „төрө“ десекчи,
8148 Атын атап „төрө” — деп,
8149 Атын союп жесекчи.
8150 Ак тердикке салсакчы,
8151 Аким кылып, кан кылып,
8152 Улук кылып алсакчы.
8153 Анын айтканына көнсөкчү,
8154 Сексен төрттүн бирөөнү
8155 Аким кылып көрсөкчү.
8156 Урмат кылып көрсөкчү,
8157 „Ушунубуз улук“— деп,
8158 Нускасына көнсөкчү».
8159 Асты бардыр жыйырма беш,
8160 Аяк жагы он беште,
8161 Алар болду кеңеште.
8162 «Ууда жүрдүк дебейлик,
8163 Алдап атын жебейлик.
8164 Талаада жүрдүк дебейлик,
8165 Танып атын жебейлик.
8166 Төрө кылып, кан кылып,
8167 Касиеттүү жан кылып,
8168 Каркыттап күтүп алалы,
8169 Калк ичине барганда
8170 „Каныбыз — деп — калалы“.
8171 Аны эгиздеп күтүп алалы,
8172 Эл ичине барганда
8173 „Бегибиз — деп — калалы“.
8174 Мартың барбы, союңар,
8175 Бакылың болсоң, коюңар.
8176 Кана жайдары болсоң, союңар,
8177 Сараң болсоң, коюңар.
8178 „Тамашалап жедик — деп,—
8179 Талаада мындай дедик“— деп,
8180 Убаданы танбаңар,
8181 Ушу кептен жанбаңар.
8182 Ушу кептен жанам — деп,
8183 Убайымга калбаңар».
8184 Олтуруп салды тамаша,
8185 кош тигишкен жанаша,
8186 Кушубактуу тамаша.
8187 «Баарың байдын уулусуң,
8188 Батына албай турусуң.
8189 Билерман бийдин уулусуң,
8190 Бир жылкыга жашынып,
8191 Билине албай турусуң.
8192 „Боломун“— деген боз улан,
8193 Боюңду тартпа ушундан.
8194 Җакшы болчу боз улан,
8195 Жалкоо тартпа ушундан.
8196 Бейли катуу балдардан,
8197 Менменсинген жандардан,
8198 Астың келип калыпсың
8199 Җыйырма беш жашыңа,
8200 Арка жагың барсыңар
8201 Он беш жаштын кашында.
8202 Мырза балдар, мыктылар,
8203 Бир жылкыга жашынба».
8204 Ондон-ондон бөлүнгөн,
8205 Сегиз кошу көрүнгөн.
8206 «Ата уулудан чыгыңар,
8207 Айткан сөздү угуңар».
8208 Бая манжудан барган Мажикти
8209 «Башчы бол»— деп, ушуну
8210 Баары турду камалап.
8211 Анда бала кеп айтат:
8212 «Өз атымды жойгомун,
8213 Алтайлык камап жатканда
8214 Манаска нөкөр болгомун».
8215 Ал болбоду союшка,
8216 Өңгө балдар ашыктыр
8217 Бир ат союп коюшка.
8218 «Ошпурдун уулу Назарбек,
8219 Орунду ошо басар»— деп,
8220 Аны да айтты «сойгун»— деп.
8221 Аны айтканда, жооп айтат:
8222 «Сегиз жашар жашымда
8223 Манаска берип койдум»— деп,
8224 Алтайда кыргыз Айнакул,
8225 Атасы аты Саламат,
8226 Аны «сен атыңды сойгун»— деп,
8227 Арага алды жамагат.
8228 «Манастан корккон өзүм бар,
8229 Көбүңөргө сөзүм бар,
8230 Күчү менен кайратын
8231 Көрүп калган көзүм бар,
8232 көкүрөктө эсим бар.
8233 Баарыңарга эп болсо
8234 Манасты төрө кылууга
8235 Ынтызар болгон кезим бар».
8236 «Төгүн болбос төрөлүк,
8237 Айдаркан уулу эр Көкчө,
8238 Сен атыңды союп бер,
8239 Канга ылайык көрөлүк»,
8240 Анда Көкчө кеп айтат:
8241 «Арбак урсун баарыңды,
8242 Алты күн кондук талаага,
8243 Алдырганы турасың
8244 Напси деген балаага.
8245 Мазак кылган сөз үчүн,
8246 Макоо атын сойбосо,
8247 Аңгеме кылган сөз үчүн
8248 Акмак атын сойбосо.
8249 Ачка болсоң, ток болсоң.
8250 Акыры бүгүн жатыңар,
8251 Уулуу кийик болбосо
8252 Улар-пулар атыңар.
8253 Эч табылбай баратса
8254 Элик-мелик атарсың,
8255 Эчтеке таппай баратсаң.
8256 Элди көздөй кайтарсың».
8257 Эр Көкчө айтып салганы,
8258 а сөзүн угуп алганы,
8259 Аскардын уулу Җабагы
8260 Ачуусу келе калганы:
8261 «Алтай тоонун аягы
8262 Сары-Арканы жайлаган,
8263 Сан казакты айдаган,
8264 Башкы атасы Барак кан,
8265 Чоң атаң бар Камбар кан,
8266 Өз атаң бар Айдаркан,
8267 Боз балдардын ичинен
8268 Болот деген сен болсоң,
8269 Башындан куру киши эмес,
8270 Башка киши кылса да
8271 Сен кылуучу иш эмес.
8272 Малга кароо болгонуң —
8273 Балкып жыргап оңгонуң.
8274 Башка жанды айнытып,
8275 Бабырабай койгунуң».
8276 Жабагы кагып салганы.
8277 «Мен эле бузуп баратсам,
8278 Бекер жаткан мал тапсаң,
8279 өчөшүп кетсең, Җабагым,
8280 Өз атыңды сойчу — деп,—
8281 Өөдөлүк сөзүң койчу»— деп,
8282 Көкчө токтоп калганы.
8283 Күлдүрдүн уулу Чалыны.
8284 «Сен атыңды сойгун»— деп,
8285 Күлдү баары жалынды.
8286 «Незкара келген тушунда,
8287 Эсим чыгып ушунда
8288 Кошчу болдум Манаска,
8289 Атымды соё салышка,
8290 Азыр менин алым жок
8291 Кан болуп чыга калышка».
8292 Аны таштап жиберди,
8293 «Тыргооттордон Деркенбай,
8294 Ар кимде бар бир-бир тай,
8295 Тыргоот деген улуу журт,
8296 Азаматың шайма-шай.
8297 Чоң атаң болгон калдай — деп,—
8298 Сойсоң атың, кандай? — деп,—
8299 Кезек саган келди — деп,—
8300 Сен билсең кантет элди»— деп,
8301 Камалашты баарысы,
8302 Улуу, кичүү жамысы.
8303 «Улук болор жайым жок,
8304 Урматка турар шайым жок».
8305 Ушуну айтып салганы.
8306 Жана тыргоот калкы бар,
8307 «Ангирдин уулу Коной — деп,—
8308 Атынды сойсоң болор — деп,—
8309 Артыкча арбак конор»— деп,
8310 Ага келди кезеги.
8311 «Атымды сойбойм акыр»— деп,
8312 Ал айта электе безенди.
8313 Баары болбой качкан соң,
8314 Манаска келди кезеги:
8315 «Сексен төрттүн ичинде
8316 Сен экенсиң кичүүсү.
8317 Эсеп жетпейт малыңыз,
8318 Элден бата алыңыз,
8319 Урматтап улук кылалы,
8320 Айтканга көнө калыңыз,
8321 Түп атаң кыргыз уругу,
8322 Өзүң бай Җакыптын тунугу,
8323 Бала Манас, кандайсың?
8324 Эмине үчүн атыңды
8325 Бу жерге союп салбайсың?
8326 дөөлөтү бар атаңдын,
8327 Бизден бата албайсын»,
8328 Бу сөздү айтып салганы,
8329 Муну уккан соң эр Манас
8330 Сөзгө кирип калганы:
8331 «Ата уулудан арбын бар,
8332 Алачтардан аргын бар,
8333 Алчындардан Кожо бар,
8334 Акылмандар кошо бар.
8335 Баарыңарга эп эмес,
8336 Атын союп кан болуш —
8337 Адам угар кеп эмес.
8338 Кийик издеп, аң уулап,
8339 Чаркастын келдиң бетине,
8340 Талгак болсоң баарыңар
8341 Бир жылкынын этине,
8342 Ат минбесем коёюн,
8343 Алып келип жыгыңар,
8344 Аккуланы соёюн.
8345 Аккула жандан кайранбы?
8346 Ач болсоңор табайын,
8347 Аманат жанга айлаңды.
8348 Алып келип бер жакка
8349 Аккуланы союңар,
8350 „Атын сойбойт экен“— деп,
8351 Ойлобосун оюңар».
8352 Аны айтып Манас салганы,
8353 Айтканын угуп Чегебай
8354 Ордунан тура калганы:
8355 «Аккула арык, эти жок,
8356 Аны жеген кишинин
8357 Адам эмес, бети жок.
8358 Арстан Манас баланын
8359 Атын сойбос нээти жок.
8360 Кан Җакыптын колунан
8361 Карматып минген мал эле,
8362 Как өзүмдүн колумда
8363 Бир боз бышты бар эле,
8364 Укурук, жүгөн тийбеген
8365 Ошондой семиз мал эле.
8366 Берсе Манас бегиңер,
8367 Бекерге кетпей кебиңер,
8368 Соёруңар чын болсо,
8369 Аккуланы коюңар,
8370 Боз быштыны союңар.
8371 Байрак байлап, туу кылып,
8372 Кашыңда Манас баланы
8373 кан көтөрүп коюңар».
8374 Бу сөздү Чеге баштады,
8375 «Макул болот акыр»— деп,
8376 Боз быштыны апкелип,
8377 Көпчүлүк союп таштады.
8378 Этин сегиз бөлүшүп,
8379 Ар кошунда камбылдар
8380 Алиги Манас баланын
8381 Айтканына көнүшүп,
8382 Жакшылап бөлүп алышып,
8383 Жан казанга салышып,
8384 Жайланып жыргап калышып.
8385 Качкан менен болбостон,
8386 Кабылан Манас баланы
8387 Камалап кармап алганы,
8388 «Коюңар» десе болбостон
8389 Алып келип Манасты
8390 Ак тердикке салганы,
8391 «Каныбыз»— деп дүркүрөп,
8392 Кан көтөрүп алганы.
8393 «Кан нөөкөрү бизбиз»— деп,
8394 Кашындагы боз балдар
8395 Каткырып күлүп калганы.
8396 Аппак майга тоюшуп,
8397 Ак быштыны союшуп,
8398 Ал күнү жатып калганы.
8399 Эртеңки күндө эр Манас:
8400 «Кан көтөрүп салдыңар,
8401 Качкан менен болбодуң,
8402 Камалап кармап алдыңар.
8403 Баарыңарга эп болсо,
8404 Бакырың билген кеп болсо,
8405 Алтай тоодо Аңырты
8406 Ашып аны алабыз,
8407 Ар жагы Оркун дария бар,
8408 Марал-Кечүү барабыз,
8409 Батыра чалгын чалабыз.
8410 Жолдоштун баарын бардаймын,
8411 Җолду барып чардаймын,
8412 Каракчы болсо кармаймын.
8413 Ууру болсо тутамын,
8414 Уудуң-шуудуң жан барбы,
8415 Ушундайда жолукса
8416 Соо койбой, башын жутамын.
8417 Кыйынсынып аттанып
8418 Кытайдан жортуул бар бекен?
8419 Кайраттуусунуп аттанган
8420 каңгайдан жортуул бар бекен?
8421 Кан болгон соң Манасың
8422 Карап жатчу жан бекен».
8423 Бул олтурган эрлерге
8424 Буйрук кылып салганы,
8425 Буудан Манас баланын
8426 Айтканын кабыл алганы.
8427 Абыр-шабыр ат токуп,
8428 Ат токуса, бат токуп,
8429 Кош-колоңун артышып,
8430 Кош арканды тартышып,
8431 Ошо баштан жалтанды
8432 Кошоматын айтышып.
8433 Аз гана эмес, мол жүрдү,
8434 Алтайдын башы Аңырты
8435 Ашып алып жол жүрдү.
8436 Ара конуп арага,
8437 Өкүмөтү тийиптир
8438 Өткүр Манас балага,
8439 Алар жакын барыптыр
8440 Агындуу Оркун дарияга.
8441 «Марал-Кечүү бар — деген,
8442 Башкасы бийик жар — деген,
8443 Урган таштай суу аккан
8444 Оркундун суусу шар — деген.
8445 Ошону көздөй баралы,
8446 а да болсо бир сонун,
8447 Дарияны карайлы.
8448 Кайра тартып каларбыз,
8449 Карарган болсо талаарбыз,
8450 Калбаны кыйла саларбыз».
8451 Ушуну ойлоп жаш Манас,
8452 Узап жолго салганы.
8453 Ара конуп арага,
8454 Акыры кирген жери ошол
8455 Оркундан берки талаага.
8456 Үч бөлүнгөн жол көрдү,
8457 Эки жолу оң жакта,
8458 Бир жолуну сол көрдү.
8459 Бири терек, бири тал —
8460 Җыгачынын түркү ушу.
8461 Бир жыгачта миң уя,—
8462 Чынарынын көркү ушу.
8463 «Җакшы экен го жери — деп,—
8464 Жангел токой-чери — деп,—
8465 Жандуунун баары бар окшойт,
8466 Жабыр баян, шери — деп,—
8467 алты күнү, беш күнү
8468 Аялдайлы деги — деп,—
8469 Арстан Манас мырзага
8470 Келген болсо эби»— деп,
8471 Акылдаша калганы.
8472 Аса байлап аттарын,
8473 Көрпөчөсүн алышып,
8474 Көк шибердин үстүнө
8475 Көлпүгүп жая салышып,
8476 Көйкөлүп жатып калышып,
8477 Эригип элик атышып,
8478 Эс алышып жатышып,
8479 Буурукса бугу атышып,
8480 Буурукпаса жатышып,
8481 Булар жатсын шо жерде.
8482 Муну таштап салыңар,
8483 Мурунку Эсен каныңар
8484 Кырк беш төөгө мал жүктөп,
8485 Кызыл алтын зар жүктөп,
8486 Торгун, тубар — бул менен,
8487 Алты шибен кул менен,
8488 Он уйгурлук сарт менен,
8489 Калмактын онун кошчу алып,
8490 Манас — деген дарт менен,
8491 Байкап билип келмекке
8492 Җиберген экен Эсенкан.
8493 «Кабары жок жоголду
8494 Алтайга кеткен канча жан,
8495 Кайда болсо кабарын
8496 Таап, билип келгин — деп,—
8497 Түк койбостон талкалап,
8498 Түрктүн болсо элин — деп.—
8499 Кырк беш төө бул менен
8500 Кыйла кишим жоголду,
8501 Кабары болсо, табыңар.
8502 Каяша кылган жан болсо,
8503 Башын үзө чабыңар!»
8504 Ошону айтып Эсенкан
8505 Узаткан экен канча жан —
8506 Нуукер деген башчысы,
8507 Кент калаанын жакшысы.
8508 Жолго Нуукер салыптыр,
8509 Тогуз жүз аскер кол менен,
8510 Марал-Кечүү жол менен,
8511 Башчысы Нуукер зор менен
8512 Маңдайга келип калыптыр.
8513 Байкап карап буларды,
8514 «Алтайлыктын адамы
8515 Алдыман чыгып калды»— деп
8516 Нуукер балбан кубанды.
8517 «Айтканыма көнсүн — деп,—
8518 Ажалдуусу өлсүн — деп,—
8519 Өлбөгөнү келер — деп,—
8520 Өзүмө жооп берер — деп,—
8521 Җүзүң мындан барыңар,
8522 Җүр — деп, кабар салыңар,
8523 Җүрбөйбүз — деп, тартынса
8524 Җүндөй саба баарыңар!».
8525 Нуукер буйруп ийиптир,
8526 Жүз адам келип караса
8527 Оркундун суусу кириптир:
8528 Башынан мөңгү бузулуп,
8529 Җандоосунан караса
8530 Жайсаңдын суусу кошулуп,
8531 Капкара болуп көрүнөт,
8532 Кан жыттанып, жошулуп,
8533 Токою бийик доолдоп,
8534 Тоосу бийик зоолдоп,
8535 Тереги шамдай сайылып,
8536 Деңизден чыккан толкуну
8537 Кайың, талдын түбүнө
8538 Как тизеден жайылып.
8539 Жаткан экен күркүрөп,
8540 Җакын келген адамдын
8541 Тамам бою дүркүрөп.
8542 Нуукер буюрган жүз баатыр
8543 Сууну көздөй келатыр.
8544 Сууну көрүп алганы,
8545 Сүрү кетип калганы.
8546 «Адам аяк салбас — деп,—
8547 Аяк салган адамдар
8548 Агып өлбөй калбас — деп.—
8549 Кечип адам болбос — деп,
8550 Кечемин — деп, кирген жан
8551 Бери багып оңбос — деп.—
8552 Нуукерге кайра сал — деди,—
8553 „Бу жумшаган жүз кишиң
8554 Бири калбай өлөр“ — деп,
8555 Барып жооп ал — деди.—
8556 Өкүм кылса кечели,
8557 Өзүбүз билсек, кетели.
8558 Ар кимдин жаны аялуу,
8559 Өлүмгө кирип нетели».
8560 Муну айтып токтолду,
8561 барып калган кишиге
8562 Баатыр Нуукер октолду.
8563 «Жалтанбасын суудан — деп,—
8564 Баш тартпасын чуудан»— деп,
8565 Буйрук кылып ийгени.
8566 Жүз кишиси бирдей тең
8567 Сууну көздөй киргени.
8568 Бирден-бирден бөлүнүп,
8569 Ар кайсысы ар жерде
8570 Өрдөктөйүн көрүнүп,
8571 Ат жалдаган чыгышып,
8572 Кийимдерин сыгышып.
8573 Жыйырмасы агып өлүптүр,
8574 Өлгөнүн көзү көрүптүр.
8575 Сексени чыгып бер жакка,
8576 Бая Манастар жаткан жер жакка,
8577 Тал, токоюн аралап, ;
8578 Бая жаткандарга каралап,
8579 Жакын келип калыптыр.
8580 Ат байлашып, жаратып,
8581 Арстан Манас суу жакка
8582 Адам койгон каратып.
8583 Адамдар көрүп кайтыптыр,
8584 «Бир жүзчө киши кечти»— деп,
8585 Манаска келип айтыптыр:
8586 «Кылыч, мылтык, бар жарак,
8587 Келип кирди дарияга
8588 Бизди көздөй түз карап.
8589 Улугу буйрук кылбаса,
8590 Ушу сууну ким кечет?
8591 Өкүмөтү болбосо
8592 Өлүмгө туура ким кирет?
8593 Айтканымды тыңда — деп,—
8594 Азат боюң чыңда — деп,—
8595 Азыр келет мында»— деп,
8596 Кароолчу көрүп кайтканы,
8597 Каны Манас балага
8598 Кабарын барып айтканы.
8599 «Аттарыңы мининер,
8600 Алда кандай жан экен,
8601 Аңдап сөзүн билиңер.
8602 Эгер душман көрүнсө,
8603 Кыңкайлаба бириңер,
8604 Кырылышка кириңер!»
8605 Манас айта салганы,
8606 Айтып оозун жыйганча
8607 Нуукерден барган сексени
8608 буларга жетип барганы.
8609 «Алтайлыкпы элиң? — деп,—
8610 Азыр кайдан келдиң? — деп.—
8611 Багып жүргөн малың жок,
8612 Тигип жүргөн багың жок,
8613 Соода кылган булуң жок,
8614 Җе сонундан алган буюм жок,
8615 Кылыч, мылтык, бар жарак
8616 Боюңарда көрүнөт,
8617 Кыла турган жумушуң
8618 Оюңарда көрүнөт.
8619 Бүркүтүң бар, кушуң бар,
8620 Адырмактан аң уулап,
8621 Келген жанбы ушулар?
8622 Салтанатың кан өңдүү,
8623 Кандай жүргөн жансыңар
8624 Сапарга келген жан өңдүү?»
8625 Нуукер эрден барганы,
8626 Ушуну айтып салганы.
8627 Анда Манас кеп сурайт:
8628 «Өөдө-төмөн сөзүңөр,
8629 Өкүм менен жүргөндөй.
8630 Ким болосуң өзүңөр?
8631 Кийик издеп, аң уулап
8632 Җүргөндү көргөн көзүңөр».
8633 Манас сурап турганы,
8634 Кыжылдаган кызталак
8635 Кытайды кудай урганы:
8636 «Каканчындын калкыбыз,
8637 Кандай өлүм келсе да
8638 Качууну билбейт наркыбыз,
8639 Аскер башчы Нуукери,
8640 Алыстан көрүп силерди
8641 „Айдап кел“— деп, жиберди.
8642 Аттаныңар, жүрүңөр,
8643 Астына барса канымдын
8644 Аман калбас бириңер».
8645 Маңдай жакта жатканы
8646 Баатыр Нуукер каны бар,
8647 Ашыктырып ат мин деп,
8648 Анталаган чагы бар.
8649 Алиги Манас баланын
8650 Сураар кеби дагы бар:
8651 «Кана, Нуукерден келген батырлар
8652 Кабарыңды угалы,
8653 Кандай түрлүү ишиң бар?
8654 Алтайлыкта асылган
8655 ким деген душман кишиң бар?»
8656 Бу сөздү айтып салганы.
8657 «Биз билбейбиз душманын,
8658 Нуукер деген улукка
8659 Көрдүк бизди кошконун.
8660 Суудан кечип чыгасыз,
8661 Кандай сөзү бар болсо,
8662 Кан Нуукерден угасыз.
8663 Чакчаңдаган чантуу — деп,—
8664 Бала туруп бу жерде
8665 Сөзүн айтат катуу»— деп,
8666 Өткүр Манас балага
8667 Өкүм кыла салганы,
8668 «Өлөсүң, ылдам бастыр»— деп,
8669 Катуу сүйлөп калганы.
8670 «Айдап барчу сенсиң»— деп,
8671 Белиндеги Ачалбарс
8672 Арстан Манас алганы,
8673 «Мына, барчу кишиң менмин»— деп,
8674 Башын чаап салганы.
8675 Башчынын башы чабылды,
8676 Баягы турган сексен төрт
8677 Бири калбай жабылды.
8678 Кытайдан келген кыйынсып,
8679 Сексен жети кишини
8680 Куп бүтүрдү ишини,
8681 Ооздон какты тишини,
8682 Оңдоду минтип ишини.
8683 Аты, тонун, жарагын
8684 Олжо кылды, карагын.
8685 Олжону алар алганы,
8686 Ойронду мыктап салганы.
8687 Ошо келген жүз киши
8688 Он үчү өлүп дариядан,
8689 Сексен жети мында өлүп,
8690 Жалгызы тирүү калбады.
8691 Ошо бойдон былк этпей,
8692 Булар ордуна конуп алганы.
8693 «Бу жүз кишиге нетти? — деп,—
8694 Типти бирөө кайрылбай,
8695 Не жоголуп кетти?»— деп,
8696 Нуукер дөө жатып алыптыр,
8697 «Кеткеним келбей калды»— деп,
8698 Кейишке башын салыптыр.
8699 Алар жатты аякта,
8700 Булар жатты бу жакта.
8701 Өйүз-бүйүз болушуп,
8702 өзөндү бойлой конушуп,
8703 Кытайдын колу аЧыкта,
8704 Кыйла иш болор ашыкпа.
8705 Мусулман болор токойдо,
8706 Азы-көбү билинбей,
8707 Аңдаса көзгө илинбей.
8708 Түн болгондо карасаң
8709 Түтүн чыгат токойдон,
8710 Җылдыздай болгон от көрөт,
8711 Ар кайсы жерде ачыктан
8712 Чыга калган ат көрөт.
8713 Канча экенин биле албай,
8714 Кабар угуп тил албай,
8715 Капаланып Нуукер дөө
8716 Казбай көргө кире албай.
8717 Җүз кишиси жоголду,
8718 Җүргөнү кайдан оң болду.
8719 Санаадар болуп бу жатты,
8720 Саргарып чыгып таң атты.
8721 Урушка какты барабан,
8722 Сегиз жүз киши калыптыр
8723 Нуукер дөөгө караган,
8724 Керней тартты бапылдап,
8725 Сурнай үнү такылдап,
8726 Туу көтөрдү калкылдап,
8727 Асабасы жалпылдап,
8728 Айгай салып кытайлар
8729 Сууга кирди салпылдап.
8730 Терек кыйып, тал кыйып,
8731 Тегеренгис сал кылып,
8732 Эки жүздөн байлады,
8733 Элин сууга айдады.
8734 Төрт сал кылып ийиптир,
8735 Мында калган сегиз жүз
8736 Токтолбой сууга кириптир.
8737 Бөлөк-бөлөк кирбестен,
8738 Суунун жайын билбестен,
8739 Удаа кирип алыптыр,
8740 Бирин уруп бирине,
8741 Убарага салыптыр,
8742 Ушаланып ортодон
8743 Жүз ашык өлүп калыптыр.
8744 Калганы чыгып дариядан,
8745 Адамы калган, аты өлгөн,
8746 Аты өлүп, кээси жөө болгон,
8747 Алты жүз токсон калыптыр,
8748 Айгайды Нуукер салыптыр,
8749 калгандары жыйылып,
8750 Лаанатка сыйынып,
8751 «Алтайлык кайда турат? — деп,—
8752 Аа кылбасам уят — деп,—
8753 Токой экен, тал экен,
8754 Томояктар, карасам,
8755 Баары томолонгон бала экен,
8756 Бири кайтып келген жок,
8757 Бир жүз кишим кана экен?
8758 Җана маңдай жактан көрүнгөн
8759 Алтайлык канча жан экен?
8760 Атка минип алыңар,
8761 Ар тарабын чалыңар.
8762 Анча-мынча жоо болсо,
8763 Куткарбай кармап алыңар»,
8764 Аны айтып Нуукери,
8765 Ар тарапка чыгарды,
8766 Баатыр менен балбаны
8767 Ар тарапка барганы.
8768 Җети жүздөй кол эле,
8769 Аралдагы аз киши
8770 Тегеректеп калганы.
8771 «Кайсы калктан уругуң?
8772 Кай жер болот туругуң?
8773 Билмек үчүн сурадым».
8774 Чаң-Чаң деген бирөвү
8775 Шашыңкырап сүйлөдү.
8776 Анда Манас кеп айтат,
8777 Ачууланып бек айтат.
8778 «Атаңдын көрү капырым,
8779 Ырысы жок жакырым.
8780 Башкы атам уксаң Бабыр кан,
8781 Башын жуткан өзүнүн
8782 Басташам деген канча жан,
8783 Чоң атам аты Ногойдур,
8784 Өзүмдүн атам Җакып бай,
8785 Айтканымды уккун жайма жай,
8786 Атым менин Манас — деп,—
8787 Алда таала сактаса
8788 Ар балаадан калас — деп,—
8789 Алуучу кегиң бар болсо,
8790 Намысыңа талаш — деп.—
8791 Аябагын жаныңды,
8792 Кетирермин саныңды,
8793 Суу ордуна төгөрмүн
8794 Суурсам кылыч каныңды!»
8795 Манас“салды айгайды,
8796 атка минип сексен төрт,
8797 Орто жерге жыйылып,
8798 Бир кудайга сыйынып,
8799 Токтолуп алар калганы.
8800 Кытайлардын жагынан
8801 Кымкар деген бир балбан
8802 Кылычын сууруп алганы
8803 Кыйкырып чыга калганы.
8804 «Кылмак элең Манас — деп,—
8805 Кызталак сенин зарпыңдан
8806 Кырылар бекен алач? —деп,—
8807 Бээжиндин шаары беш айлык,
8808 Бет алып бери кол чыкса,
8809 Беттеше албайт алтайлык!
8810 Кийик атып тим кетпей,
8811 Киши өлтүрүп тамтайдык.
8812 Эрегишип койбодуң,
8813 Эсенканды арзан ойлодуң.
8814 Катылышып койбодуң,
8815 Каканды арзан ойлодуң.
8816 Жат эмессиң, бөлөсүң,
8817 Жаман жоого катылдык,
8818 Жайсыз жерден өлөсүң!
8819 Жайнай качып жөнөлсөк,
8820 Жаман бизди көрөрсүң!».
8821 Деген экен ошондо
8822 Айдаркан уулу эр Көкчө.
8823 Анда Манас сүйлөндү:
8824 «Акылың жок, жер Көкчө,
8825 Җазуудан артык жан өлбөйт,
8826 Так үстүндө кан өлбөйт.
8827 Көптөн коркуп турбачы,
8828 Көөсөрлүк кебиң урбачы!
8829 Арбын — деп, коркуп турбачы,
8830 Сен арамза кебин урбачы!
8831 Алты жүз кытай келгенге
8832 Алдырайсың, каласың,
8833 Акылыңдан танасың,
8834 Артык сөз айтып саласың.
8835 Айта берсең ушинтип,
8836 Азамат үшүн аласың.
8837 Кырк-отузда кишиден
8838 Арабызда, карасам,
8839 Алтоо-бешөө турбайбы,
8840 Жалпы баары жаш бала,
8841 Буларды жалтанса кудай урбайбы!?
8842 Улуктар өкүм айта элек,
8843 урушта тези кайта элек,
8844 Җүрөгү жоодон кала элек,
8845 Өңкөй өткүр бала элек.
8846 Бизге окшогон жаш балдар
8847 Кабыргасы катпайбы,
8848 Казып жерге көмдүңүз,
8849 Кай бирөөнү көрдүңүз,
8850 Кагын алып жатпайбы?!
8851 Чегилбей чечек албайбы,
8852 Чекчеңдеген кай бирөө
8853 Жер майланып калбайбы?
8854 Жети жүздөй кол экен
8855 Айланабызды каптаган.
8856 Селпеңдеген бу түгүл
8857 Алты миң аскер кол менен,
8858 Аңгиренин жол менен
8859 Незкара капыр келгенде
8860 Алда таала сактаган.
8861 Менден жашың улуусуң,
8862 Жок жердеги сөздү айтып,
8863 Жобоп келип турусуң».
8864 Аны айтып эр Манас,
8865 Чыгайын — деп — жекеге,
8866 Камданып Манас калганы.
8867 «Кан болгон соң, тим тур»— деп,
8868 Айнакул айтып салганы.
8869 Ачууланып, күүлөнүп,
8870 Айдаркан уулу эр Көкчө
8871 Атка камчы салганы,
8872 Кытайдын Кымкар баатырга
8873 Маңдайлашып калганы.
8874 Көкчөдөн найза жеткени,
8875 Көкүрөккө неткени,
8876 Көк качырдан Кымкарды
8877 Көмө коюп кеткени.
8878 Болот кылыч алганы,
8879 Болжоң деген бир баатыр
8880 Аскерден чыга калганы.
8881 Ала мойнок аты бар,
8882 Адамдан башка заты бар.
8883 Болжоң келди күркүрөп,
8884 Көргөндүн бою дүркүрөп.
8885 Алеңгир жаа, сыр жебе,
8886 Коломсокто огу бар,
8887 Көтөн ооз, көк бараң,
8888 Милтесинде чогу бар.
8889 Болжоң чыга калганы,
8890 болумдуусу эр Көкчө
8891 Буга каршы барганы.
8892 «Кымкарды кырдан салдың — деп,—
8893 Кызыталак сен чантуу,
8894 Кыйынсынып калдың»— деп,
8895 Кыйкырып келди Көкчөгө.
8896 «Эр Көкчөгө жетер — деп,—
8897 Найза сайбай, ок менен
8898 Мерт таптырып кетер»— деп,
8899 Оңдонуп Манас калыптыр,
8900 Аккелте менен бир атып,
8901 Ойрон кылып салыптыр.
8902 Аттан түшүп далп этип,
8903 Җер кучактап жалп этип,
8904 Болжоң баатыр өлгөнү,
8905 Болжоп Нуукер көргөнү.
8906 Атына камчы салганы,
8907 Чыдай албай акырып,
8908 Чымырканып бакырып,
8909 Нуукер жөнөп калганы.
8910 Сайганын сая кылбаган,
8911 Жашынан кудай жалгаган,
8912 Неткени эсен болбогон,
8913 Эгем таала колдогон
8914 Арстан Манас баатырың
8915 Аккула камчы салганы,.
8916 Нуукер дөөгө бет алып,
8917 Маңдайлашып барганы.
8918 «Баатыр Манас нетти? — деп,—
8919 Не балаа болуп кетти? — деп,—
8920 Мен түшкөндө майданга
8921 Сен каяктан жеттиң? — деп,—
8922 Немене болуп кеттиң?»— деп,
8923 Көкчө эр айтып салыптыр.
8924 «Кытайдан Нуукер чыкты — деп,—
8925 Уктум эле мурунтан
8926 Кылымдан ашкан мыкты — деп,—
8927 Аны көрүп алдым — деп,—
8928 Ачыды сага жаным — деп,—
8929 Ан үчүн келип калдым»— деп,
8930 Эр Манас айтып салганы.
8931 а дегенче болбоду,
8932 Нуукер дөө келип калганы,
8933 Бу турган эки баланы
8934 Жаалы менен карады.
8935 Атына камчы салганы,
8936 Айдаркан уулу эр Көкчө
8937 акырып кирип барганы.
8938 Мылтык атып, жаа тартпай,
8939 Найза, кылыч көтөрбөй,
8940 Эрлиги эмей неткени,
8941 Ачууланып жеткени,
8942 Айдаркан уулу Көкчөнү
8943 Айкырган бойдон чоң Нуукер
8944 Атынан жулуп алганы,
8945 Апарып ташка урууга
8946 Даярданып калганы.
8947 Аны көрүп эр Манас
8948 Аккула камчы салганы,
8949 Акырып жетип барганы,
8950 Ат үстүнөн Нуукерди
8951 Ай далыдан алганы,
8952 Астында Көкчө баланы
8953 Алган бойдон албайып,
8954 Эр Манастын колуна
8955 Экөө бирдей барганы.
8956 Аттын коюп жалына,
8957 Кайра чаап эр Манас,
8958 Сексенине барганы,
8959 Сексейишип сексени
8960 Манаска көзүн салганы.
8961 Кармаган колу карышып,
8962 Калган экен Көкчөгө
8963 Карчытына жабышып.
8964 Коё бербей тутуптур,
8965 Алып келип эр Манас
8966 Нуукер дөөнү жутуптур.
8967 Жутпаганда неткени,
8968 Жулуп-башын кеткени.
8969 Башын чаап салганы,
8970 Баягы турган жети жүз
8971 Баары бирдей ат коюп,
8972 «Аламан»— деп, калганы.
8973 Берки турган сексен төрт,
8974 Бет алган жагы болсун өрт,
8975 Найза, кылыч алганы,
8976 «Баабедин»— деп, бакырып,
8977 Желектүү найза жапырып,
8978 «Манастап» ураан чакырып,
8979 Аралашып калганы.
8980 Айбалта башка шака-шак,
8981 Найза төшкө така-так,
8982 Башка кылыч жарка-жарк,
8983 Карсылдашты кошулуп,
8984 кара кан баштан жошулуп,
8985 Тон тозулуп электей,
8986 Тебетейдин астында
8987 Томуктай болгон курган баш
8988 Җошологон челектей.
8989 Кабылан Манас акырып,
8990 Каарданып бакырып.
8991 Айдаркан уулу эр Көкчө
8992 Алактатып кытайды
8993 Бир четинен жапырды,
8994 Асманга чаңыз сапырды.
8995 Алыска-жуук айныбас,
8996 Ыраакы-жакын ылгабас
8997 Аккелте үнү чаңырды.
8998 «Манас, Манас, Манас!»— деп,
8999 Арстан эрди карасаң,
9000 Ач кыйкырык жаңырды.
9001 Кысталышкан кезекте
9002 Кырк чилтен азыр табылды.
9003 Сексен киши айгайы
9004 Сегиз миңдей кол болду,
9005 Селпилдеген кытайдын
9006 Селден каны мол болду.
9007 Орто жери оюлуп,
9008 Өлүгүнөн жол болду.
9009 Аркасынан сексен төрт
9010 Аралаш уруш салыптыр,
9011 Алтоо-жетөө жарадар
9012 Атка өбөктөп алыптыр.
9013 Айнакул келди акырып:
9014 «Җаралуулар, туруңар,
9015 Жарады, балдар, мунуңар,
9016 Кошту көздөй барыңар,
9017 Кошулушуп алынар».
9018 Муну айтып Айнакул,
9019 Кыжылдаган кытайдын
9020 Артынан түштү мына бул.
9021 Бая манжудан келген Манжыбек:
9022 «Кайда жүрөт капыр? — деп,—
9023 Качырып кууп, жапыр — деп,—
9024 Канын суудай сапыр!» — деп,
9025 Кылыч, найза салганы,
9026 Качып калган капырдан
9027 Кырк ат сайып калганы.
9028 Чалыбай кирди чаң салып,
9029 Чыдай албай сексендин
9030 Чыңырган аскер чуусуна
9031 чыдабастан кытайлар
9032 Оркундун кирди суусуна.
9033 Ат жакшысын мингени
9034 Ага түшүп бөлүнүп,
9035 Аркы өйүздө көрүнүп.
9036 Чабал аттуу кытайлар
9037 Чалкасынан түшүшүп,
9038 Чабактай сууга сүзүшүп,
9039 Жанынан үмүт үзүшүп,
9040 Эзилген топо тапталып,
9041 Этеги башка капталып,
9042 Суу үстүндө сулайып,
9043 Көк күрмө менен булайып,
9044 Шалак-шулак этишип,
9045 Шалкайып сууга кетишип.
9046 Тебетейи бөлүнүп,
9047 Дариянын үстүндө
9048 Тегеренип көрүнүп,
9049 Соорусу чыгып томпоюп,
9050 Соо кутулган кай бирөө
9051 «Соолдук ээ» — деп — сомсоюп.
9052 Кытайлар көзүн салыптыр,
9053 Дариядан кече албай,
9054 Кыргын болуп калыптыр.
9055 Бойлой качып кытайлар
9056 Бодоң тоо көздөй барыптыр,
9057 Жээктей качып кай бирөө
9058 Жеркен тоо жакка барыптыр.
9059 Тогуз жүз аскер кол келип,
9060 Нуукер балбан зор келип,
9061 Жер майланып калыптыр.
9062 Жер майланбай неткени,
9063 Тогуз жүз толук аскерден
9064 Эки жүз араң кутулуп,
9065 Эсенкан жакка кеткени.
9066 Жети жүзү өлүптүр,
9067 Өлгөнүн булар көрүптүр,
9068 Ошо жерде ат, тонун
9069 Олжо кылып бөлүптүр:
9070 Эң аяккы балдары
9071 Он бирден жылкы алганы,
9072 Олжого байып калганы.
9073 Топонун тоодой үйүшүп,
9074 Топосун үйдөй жыйышып,
9075 Күлүгүн тандап минишип,
9076 Күрмөсүн тандап кийишип,
9077 Күлкүгө бүгүн киришип,
9078 капырдын көзүн оюшуп,
9079 Кара канга тоюшуп,
9080 Кабылан Манас баатырды
9081 Канкор атка коюшуп,
9082 Кош-колоңун артышып,
9083 Кош аргамжы тартышып,
9084 «Канкор Манас экен»— деп,
9085 Кошоматын айтышып.
9086 Аңырттын белин ашышып,
9087 Алтайдын түзүн басышып,
9088 Кайта келди элине.
9089 Мамырдын Сары чөлүнө,
9090 Айдың-Көлдүн жээгине,
9091 Бай Җакып конгон жерине
9092 Баары келип калганы.
9093 Баштан-аяк көргөнүн
9094 Баяндап айтып салганы.
9095 Эки күн элин өргүтүп,
9096 Үчүнчү күндө эр Манас
9097 Эркегинин баарысын
9098 Нээти казат караткан,
9099 Ургаачысынын баарысын
9100 Ак түлөөгө жараткан %
9101 Камбарбоздун үйрүнөн
9102 Кармап келип тогузду,
9103 Баарын бирдей сойдуруп, .
9104 Жер очогун ойдуруп,
9105 Алтайлыктын элинен
9106 Ата уулудан түк койбой,
9107 Алды Манас чакырып:
9108 «Алтайда жаткан эл — деди,—
9109 Аяк-башың жыйналтып,
9110 Эсебиң канча бер» — деди.
9111 Эл жыйылып келгени:
9112 Башка уруктан маңгул бар,
9113 Баатыр Жайсаң даңгыл бар,
9114 Күлдүр, Калдар беги бар,
9115 Манжурия журтунан
9116 Бала Мажик беги бар.
9117 Баштатан Дөгөн кары бар,
9118 Андан бөлөк быякта
9119 Алтайлыктын баары бар.
9120 Алчын, үйшүн, найман бар,
9121 Аргын Каракожо бар.
9122 Абактардын ичинде
9123 Айдаркан баатыр кошо бар,
9124 Кыргыздардан Саламат,
9125 кыпчактардан чечен Таз,
9126 Ногой уулу бай Җакып,
9127 Нойгуттардан Акбалта,
9128 Тотудан барган Токтоо бий.
9129 Лөкүштөрдүн Өмүрзак,
9130 Өзбектен Дамулда,
9131 Өткүр чечен Абдылда,
9132 Өз тууганы Акымбек,
9133 «Өткүрлөр, ойло акыл — деп,
9134 Туш-тушубуз жоо болду,
9135 Душмандык кылар капыр»— деп,
9136 Бердике басып безилдеп.
9137 «Бекзадалар келсин»— деп,
9138 Бай Жакып баштап карысы,
9139 Акылмандар баарысы
9140 Җыйылышып олтуруп,
9141 Тамагын тартып болтуруп,
9142 Карыя Жакып кеп айтат:
9143 «Канга кылдык кастыкты,
9144 Баашага кылдык мастыкты,
9145 Алтайдагы калмактын
9146 Арбынын айдап жибердик.
9147 Айыл келди Каңгайдан,
9148 Аңгир бою Шиберлик.
9149 Карап турсаң калайык
9150 Капырдын баары болду жоо,
9151 Камданбасак болбойт го,
9152 Кыргыз, казак — түрк уулу
9153 Калбайт деймин аман-соо.
9154 Тукум калбай кырылып,
9155 Тумшугубуз катпайлык,
9156 Туйгун, минтип жатпайлык!
9157 Баарыласа, көптөсө
9158 Балакетке салбасын,
9159 Баш көтөрөр айылдан
9160 Бала калбай калбасын.
9161 Ургаачыңды күң кылып,
9162 Таң атпаган түн кылып,
9163 Эркегиңдин баарысын
9164 Таманга басып жүн кылып,
9165 Сатыкка сатып кул кылып,
9166 Сандыкка салып бул кылып,
9167 Зардалдын баарын өлтүрүп,
9168 Зайыбыңды тул кылып,
9169 Санабай малың айдатып,
9170 Сай кашкаңды жайлатып,
9171 Ата уулудан түк койбой,
9172 айдап жүрүп кырбасын
9173 Ар тарапка сайлатып.
9174 Баарыңарга эп болсо,
9175 Бай Җакып айткан кеп болсо,
9176 Камданган болуп калалык,
9177 Капыр келсе зордукчу,
9178 Каяша кылып салалык.
9179 Каза жетсе айла не,
9180 Кармашып өлүп калалык.
9181 Ойрон болгон кытайың
9182 Оңдурбаска окшоду».
9183 Ошону айтып бай Жакып,
9184 Ортосунда токтоду.
9185 Айткан сөзүн угушту,
9186 Акылдашып турушту.
9187 Эсине алды кээ бири
9188 Бая Незкара кылган урушту.
9189 Он бир элчи келгенин,
9190 «Ойрондойбуз»— дегенин.
9191 Тогуз жүз аскер кол алып,
9192 Алтайды көздөй жол алып,
9193 Нуукер балбан келгенин,
9194 Урушуп балдар жеңгенин,
9195 Алтайлыктын кыйласы
9196 Анжууну көздөй кеткенин,
9197 Арызы канга жеткенин
9198 Айтып-айтып турушту,
9199 Арбытты Жакып жумушту:
9200 «Өкүм болбой өнүкпөйт,
9201 Өзүнчө бул журт жөнүкпөйт.
9202 Башчысы болбой марыбайт,
9203 Баш аламан жарыбайт.
9204 Каны болсо, кор болбойт.
9205 Жарактуу киши зар болбойт.
9206 Жайыт болбой, мал болбойт,
9207 Җабылса кытай жан койбойт.
9208 Бекери болбой, бек болбойт,
9209 Бекер жатыш эп болбойт.
9210 Кара болбой, кан болбойт,
9211 Дене болбой, жан болбойт.
9212 Тегерегиң баары жоо,
9213 Тепсесе душман жан койбойт.
9214 Калкалайм десең жаныңды,
9215 Көтөрүңөр каныңды!
9216 Кан көтөрбөй болбос — деп,—
9217 Каптаса душман койбос — деп.—
9218 кандуу журт болуп калалык,
9219 Калаба кылса капырлар
9220 Кайрат кылган бололук.
9221 Өлүп калсак кокустан,
9222 Бир чукурга тололук,
9223 Бекер жатпай эндекей,
9224 Тирүү болсок баарыбыз
9225 Бир дөбөдө бололук.
9226 Бейли катуу бирөөңдү
9227 Бек көтөрүп коёлук.
9228 Калкка кабар салалык,
9229 Кайраты бар бирөөңдү
9230 Кан көтөрүп алалык.
9231 Калкка кабар салалык,
9232 Капыр келип кол салса,
9233 Каруу-жарак асынып,
9234 Каршысына баралык».
9235 Ушуну айтып бай Жакып,
9236 Акбалта чалы кашында,
9237 Бердике бар ушунда,
9238 Жалпы турган адамдар
9239 «Җайы барбы бу сөз?» — деп,
9240 Жакып бай турган тушунда:
9241 Жандын баары күңгүрлөп,
9242 «Жакшы кеп»— деп дүңгүрлөп,
9243 Жакып байдын доорунда
9244 Җалпы аламан баарысы
9245 Кол куушурду бооруна.
9246 Ошо күндө көпчүлүк:
9247 «Ойлонсок бизге көп түлүк.
9248 Баракелде, эп экен,
9249 Бай Жакып айткан кеп экен,
9250 Алтайлыктан аз барбыз,
9251 Каңгайлыктан канча бар,
9252 Манжулуктун башы бар.
9253 Тыргооттон бир миң түтүн бар,
9254 Үч уруу казак болгондон
9255 Чачкыны жок, бүтүн бар.
9256 Кырк уруу кыргыз бу да бар,
9257 Барганалык жуда бар.
9258 Кана, чыгыңарчы, каныңар,
9259 Чыгым тосор жаныңар,
9260 Чынданыңар баарыңар!
9261 Калп айтпаган чыныңар,
9262 Казатка чыгар тыңыңар,
9263 Кандыкка бириң чыгыңар!
9264 Беттешкен жоого белдүүңөр,
9265 белдешкен жоого демдүүңөр,
9266 Өткүр чечен тилдүүңөр,
9267 Өкмөт жөнүн билчүүңөр!»
9268 Улуу-кичүү баарысы
9269 Ушуну айтып салышты.
9270 «Кан боломун калкка — деп,—
9271 Кандай да болсо чыдаймын
9272 Калк башкарган наркка»— деп,
9273 Айтар адам жок болуп,
9274 Акылдашып токтолуп,
9275 Кара журт карап калганы.
9276 Бая аң уулаган сексен төрт
9277 Калкка көзүн салганы.
9278 «Камалышың  кандай?»— деп,
9279 Элден сурап калганы.
9280 «Аң ууладык баарыбыз,
9281 Арада жок сиздердей
9282 Ак сакалдуу карыбыз,
9283 Көпчүлүк сени билбейбиз,
9284 Биздин көтөрүлгөн каныбыз!»—
9285 Айнакул бала кеп айтат,
9286 «Ай, калайык — деп айтат,
9287 Чеге минген боз бышты
9288 Ай талаада сойгонбуз,
9289 Манас деген баланы
9290 Кан көтөрүп койгонбуз.
9291 Биз кан көтөрдүк теги — деп,—
9292 Биз көтөргөн каныбыз
9293 Аяк менен башыңа,
9294 Кары менен жашыңа
9295 Келер бекен эби?» — деп,
9296 Саламаттын Айнакул
9297 Сан журтка айткан сөзү бул.
9298 Өзүбек уулу Абдылда
9299 Өткүр чечен кеп айтат:
9300 «Кан кылганың чын болсоң,
9301 Бай Җакыптын баласы
9302 Манас экөөң тың болсоң,
9303 Дөөлөткө көлдөй толуңуз,
9304 Кылымды билген кан болсо,
9305 Кырк вазири болот го,
9306 Кыркына башчы болуңуз».
9307 Калайыкка жаккан жок
9308 Какшыктап айткан Абдылда.
9309 Кары-жашы күңгүрлөп
9310 «Каныбыз Манас болду» — деп,
9311 Калктын баары дүңгүрлөп,
9312 көпчүлүк топук алганы.
9313 Көкчөнү Камбар жемелеп:
9314 «Туубай калсын сени — деп,—
9315 Туулгандан бери дүйнөдөн
9316 Кай жериңде кеми? — деп,—
9317 Бир тайды аяп салганың,
9318 Калкка маалим болду го,
9319 Карык болуп калганың.
9320 Кандыкты кыргыз алды — деп,—
9321 Казак бекер калды — деп,—
9322 Атаң экөөң ар качан
9323 Адамдан жакын көрөсүң
9324 Айбан да болсо малды — деп,—
9325 Башынан кудай бак берген
9326 Союптур Манас малды — деп,—
9327 Камалып жаткан кара журт
9328 Ана, кан көтөрүп алды» — деп,
9329 Капаланды Камбар кан,
9330 Карап турган канча жан.
9331 «Өкүнүчтүү болсоң өзүңөр,
9332 Көрүп турат көзүңөр,
9333 Кан кылбайбыз дегениң,
9334 Ушу жерде чыксын сөзүңөр.
9335 Айлыңдан арман калбасын,
9336 Атап коюп кандыкка
9337 Артынан калба салбасын.
9338 Ата уулдар барсыңар,
9339 „Аны кылбайт элек“ — деп,
9340 Арманың ичте калбасын!»
9341 Ал сөздү айтып Акбалта
9342 Айгайды журтка салганы.
9343 Ал аңгыча болбоду
9344 Арстан Манас жаш бала
9345 Жыйынга басып барганы:
9346 «Астымда болгон ага жок,
9347 Ажал келсе даба жок,
9348 Артымда иним жаш жатыр,
9349 Акылга дыйкан көй баатыр
9350 Айтууга менде сөз жатыр.
9351 Мал жагында арман жок,
9352 Башыма мүшкүл иш түшсө,
9353 Сууруп алар азаптан
9354 Тууганымда дарман жок,
9355 Карып калган Җакыпта
9356 Кайрат кылар шайман жок.
9357 Казак, кыргыз бир тууган,
9358 Кан болуучу жан болсо
9359 бирөвү чыксын бел бууган.
9360 Талаада бир ат сойдум — деп,
9361 Кан көтөрүп койдуң — деп,
9362 Өз напсыма тартпайын,
9363 Тоодой токо наалатты
9364 Өз мойнума артпайын.
9365 Калмагың бар, маңгул бар,
9366 Казагың бар, кыргыз бар,
9367 Каңгай менен тыргоот бар.
9368 Бел байлаган болсун — деп,
9369 Мени боштон койсун» — деп,
9370 Бала Манас айтат кеп.
9371 Камалышып калганы,
9372 «Ырас, айткан сөзүң — деп,—
9373 Калайык кан кылууга
9374 Ылайыксың өзүң» — деп,
9375 Көпчүлүк ичин жыйбады,
9376 Өңгөсүнүн баарысы
9377 Бир-бирине кыйбады,
9378 Журтту кудай сыйлады.
9379 «Эр кадамы жолдо бар,
9380 Не кылса да бай Жакып
9381 Дүнүйөсү колдо бар.
9382 Җаштык кылса баласы,
9383 Болбосо мейли Манасы.
9384 Карыса да Җакыпты
9385 Кан көтөрүп алалы,
9386 Кабылан Манас баланы.
9387 Кайрат кылар душманга
9388 Баатыр коюп салалы!»
9389 Көңүлгө шондой кеп келди,
9390 Көпчүлүккө эп келди.
9391 Көкчө мырза бек келди:
9392 «Кандыкты Җакып алдыбы?
9393 Баатырлыктын мансабы
9394 Манасына калдыбы?
9395 Эби болсо көбүңө,
9396 Атан менен лөгүңө
9397 Акылга кеңеш кураймын,
9398 Төгөрөк журтка эп болсо,
9399 Төрөлүктү сураймын!»
9400 Айдаркан менен Камбардын
9401 Ачуусуна чыдабай,
9402 Җергедеги казактын
9403 ЖҖемесине чыдабай,
9404 Җез жыгадай эр Көкчө
9405 Җетип келип элге айтат.
9406 «Көкчө сурайт төрөлүк,
9407 Көбүңөргө эп болсо,
9408 „Төрө бол“ — деп — көрөлүк»,
9409 Көпчүлүктөн сөз кайтат:
9410 «Казак, калмак алсын — деп,—
9411 Качан такка мингени
9412 Төрө атанып калсын» — деп,
9413 Калктын баары дүңгүрөп
9414 «Казак төрө болсун» — деп,
9415 Как жарылды күңгүрөп.
9416 «Көтөрөлүк канды — деп,—
9417 Кан көтөргөн жанды» — деп,
9418 Алты кулач ак кийиз
9419 Астына алып салышып,
9420 Агала сакал Җакыпты
9421 Акбалта менен Бердике
9422 Жетелешип алышып,
9423 Көпчүлүк аны сүйрөдү,
9424 «Көтөрбөңөр мени» — деп,
9425 Көсөл Җакып сүйлөдү:
9426 «Көп дүнүйөм болсо да,
9427 Көңүлүм толгон ала үчүн,
9428 Көргөнсүңөр калайык
9429 Көп ыйладым бала үчүн,
9430 Акылга түшкөн ал үчүн,
9431 Азар түмөн дүнүйөм
9432 Асили көзгө көрүнбөй
9433 Наалып жүрдүм бала үчүн.
9434 „Карыганда кан бол“ — деп,
9435 Калабага салбаңар,
9436 Каралдым турса кашымда
9437 Карып калган жашымда
9438 Убалыма калбаңар!
9439 Кан жумушу көп болот,
9440 Балаңды коюп, болгун — деп,
9441 Кандай курган кеп болот.
9442 Ырасын мага кыйсаңар,
9443 Баламды койсоң, эп болот!»
9444 Муну айтып бай Җакып
9445 Буркурады, ыйлады,
9446 Бурчактап жашын тыйбады.
9447 Кордукта жүргөн курган чал
9448 Кубангандан ыйлады.
9449 Казак, кыргыз камалап,
9450 Калмак, маңгул жабылып,
9451 Ак кийиздин үстүнө
9452 Бай Жакыпты салганы.
9453 баласы Манас баатырды
9454 Ак кийиздин үстүнө
9455 Аны дагы биргелеп
9456 Олтургузуп алганы.
9457 Көтөрүп көп журт алганы,
9458 Җети кадам басканда
9459 «Болду, балдар, болду» — деп,
9460 Җеткилең Жакып карыя
9461 Җерге түшүп калганы.
9462 Җеке Манас баланы
9463 Көтөрүп алып көпчүлүк.
9464 Алиги турган жыйынды
9465 Җети айланып барганы.
9466 Җергесинде калайык
9467 «Җеттик мудаабызга» — деп,
9468 Кужулдашып калганы.
9469 Кан өкүмүн тийгизип,
9470 «Кан таажысы ушу» — деп,
9471 Эр Манастын башына
9472 Җыгалуу бөрктү кийгизди.
9473 Ошондо Җакып ой кылды,
9474 Токсон бээ сойдуруп,
9475 Тогуз күнү той кылды
9476 Җергесинде кыргызды
9477 Кызматына тургузд;
9478 Ногойдон калган кызыл.
9479 Жакыпта калган мына бу:
9480 Оболотуп аштады,
9481 Тойду Жакып баштады,
9482 Оңолду Җакып карыя,
9483 Оболку бейилди таштады.
9484 Тогуз күндө той тарап,
9485 Үй-үйүнө кеткени.
9486 Талапкердин баарысы
9487 Талабына жеткени.